<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  Le Aquile della Steppa, di Emilio Salgari
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}
p {margin-top: .5em; margin-bottom: 0em; line-height: 1.2; text-align: justify;}
.center {text-align: center; text-indent: 0;}
.title {text-align: center; font-size: 120%; margin-top: 1em; margin-bottom: 3em;}
div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}
h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
span.smaller {display: block; font-size: 80%; margin: .5em 5%; line-height: 1.2em;}
hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}
a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}
.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}
.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}
.dots {text-align: center; letter-spacing: .5em; margin-top: 1.5em; margin-bottom: 1.5em;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}
table {margin: auto; border-collapse: collapse;}
.indice {width: 80%; line-height: 1em; margin-top: 2em; font-size: 95%;}
.indice td {vertical-align: top; padding-left: 1.5em; text-indent: -1em;}
.indice td.pag {text-align: right; vertical-align: bottom; white-space: nowrap;}
.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}
    </style>
  </head>
<body>


<pre>

The Project Gutenberg EBook of Le Aquile della Steppa, by Emilio Salgari

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.

Title: Le Aquile della Steppa

Author: Emilio Salgari

Release Date: December 17, 2020 [EBook #64062]

Language: Italian

Character set encoding: UTF-8

*** START OF THIS PROJECT GUTENBERG EBOOK LE AQUILE DELLA STEPPA ***




Produced by Barbara Magni and the Online Distributed
Proofreading Team at http://www.pgdp.net (This file was
produced from images made available by The Internet Archive)






</pre>

<div class="booktitle">
<h1>
Le Aquile della Steppa
</h1>
</div>
<hr class="silver" />
<div class="titlepage">
<p class="x-large">
EMILIO SALGARI
</p>
<p class="pad2 main-t">
Le Aquile<br />
della Steppa
</p>
<p class="pad2 large">
ROMANZO
</p>
<p class="pad1">
illustrato da 18 disegni di A. TANGHETTI
</p>
<p class="pad4">
<span class="large">GENOVA</span><br />
A. DONATH, Editore<br />
—<br />
<span class="small">1907</span>
</p>
</div>
<div class="verso">
<hr class="mid" />
<p>
<i>Proprietà artistica e letteraria della Casa Editrice</i> <span class="smcap">A. Donath,</span>
<i>Genova, la quale, avendo adempiuto alle formalità che la legge prescrive,
provvederà, non solo contro le contraffazioni, ma anche contro
le imitazioni. Legge 19 settembre 1882 N. 1012.</i>
</p>
<p>
Rocca S. Casciano 1907. — Stab. Tip. Cappelli.
</p>
<hr class="mid" />
</div>
<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>
<div class="chapter">
<p>
<span class="pagenum" id="Page_3">[3]</span>
</p>
<h2 id="cap1">CAPITOLO I.
<span class="smaller">Un supplizio spaventevole.</span></h2>
</div>
<p>
— All'armi Sarti!... Eccolo!...&nbsp;—
</p>
<p>
Un urlìo assordante fece eco a quel grido; poi un'onda di
uomini si rovesciò attraverso le strette viuzze del villaggio fiancheggiate
da casette d'argilla grigia, di meschino aspetto come
già lo sono tutte quelle che abitano i turcomanni non nomadi
della grande steppa turanica.
</p>
<p>
— Fermatelo con una palla nel cranio!
</p>
<p>
— Lesti, giovanotti!
</p>
<p>
— Addosso a quel cane!
</p>
<p>
— Fuoco!&nbsp;—
</p>
<p>
Una voce imperiosa, che non ammetteva replica, dominò tutto
quel baccano:
</p>
<p>
— Guai a chi fa fuoco! Cento tomani<a class="tag" id="tag1" href="#note1">[1]</a> a chi me lo porta
vivo!&nbsp;—
</p>
<p>
Chi aveva dato quell'ordine era un bel vecchio, uno dei più
belli che si potessero trovare nelle steppe turchestane, che doveva
aver già varcata la sessantina, di forme piuttosto tozze e robuste
con spalle ampie e braccia muscolose e la pelle fortemente abbronzata
e resa ruvida dagli ardori intensi del sole e dai venti
frizzanti della grande steppa, gli occhi neri e ancora pieni di fuoco,
il naso un po' adunco, come il becco dei pappagalli, ed una lunga
barba bianca che gli scendeva fino a metà del petto.
</p>
<p>
Dal costume che indossava si poteva subito capire che apparteneva
ad una casta elevata, poichè il suo ampio turbante era di
seta, variegata ed intessuta con pagliuzze d'oro, la sua lunga
<span class="pagenum" id="Page_4">[4]</span>
zimarra di panno finissimo con alamari d'argento ed i suoi stivali,
dalla punta assai rialzata, di marocchino rosso.
</p>
<p>
Inoltre impugnava una vera sciabola di Damasco, una di quelle
famose lame che si fabbricavano anticamente in quella celebre
città e che pare fossero formate con sottilissime lamine di ferro
e d'acciaio sovrapposte, onde renderle flessibili fino all'elsa.
</p>
<p>
Al comando lanciato dal vecchio, tutti gli uomini che lo circondavano
abbassarono i fucili e le pistole e, tratti dalle loro
larghe cinture i <i>kangiarri</i>, quelle corte sciabole che somigliano
così tanto ai <i>jatagan</i> dei turchi, si gettarono nuovamente a corsa
furiosa, urlando:
</p>
<p>
— Addosso!
</p>
<p>
— Lesti!
</p>
<p>
— Non bisogna che ci fugga!
</p>
<p>
— Ci sono cento <i>tomani</i> da guadagnare!&nbsp;—
</p>
<p>
Un uomo, che era saltato poco prima giù da un terrazzo d'una
di quelle casupole, fuggiva dinanzi a loro, facendo sforzi prodigiosi
per mantenere la distanza.
</p>
<p>
Quantunque non fosse più giovane, balzava coll'agilità di un'antilope,
descrivendo di quando in quando brusche curve, onde non
lo si potesse prendere di mira e agitando disperatamente le braccia
come per darsi maggior slancio.
</p>
<p>
Era un uomo di forme grossolane, con un collo da toro, il viso
angoloso e di tinta quasi terrea, con una lunga barba nera e gli
occhi piccoli, leggermente obliqui, simili a quelli che hanno i
ghirghisi, quegli irrequieti ed indomabili predoni della steppa
della fame, che dove pongono il piede non lasciano più nemmeno
crescere un filo d'erba.
</p>
<p>
In una mano teneva un <i>jatagan</i> dalla lama larga e leggermente
ricurva, e nell'altra una specie di chitarra col manico lunghissimo
e le corde di seta, uno di quegli istrumenti che i turchestani
chiamano la <i>guzla</i>.
</p>
<p>
L'inseguimento diventava accanitissimo. I Sarti, che all'allarme
dato si erano precipitati nelle vie, erano una cinquantina, quasi
tutti giovani e lesti di gambe, e gareggiavano fra di loro per guadagnarsi
i cento tomani promessi dal vecchio: una somma grande
per quegli uomini della steppa, che non posseggono quasi mai
denaro.
</p>
<p>
— Fermati, canaglia! — gridavano tutti in coro, roteando
<span class="pagenum" id="Page_5">[5]</span>
minacciosamente i <i>kangiarri</i> a rischio di ferirsi fra di loro. — Fermati,
cane d'un <i>mestrire</i><a class="tag" id="tag2" href="#note2">[2]</a>! La tua <i>guzla</i> non ti salverà!&nbsp;—
</p>
<p>
Il suonatore raddoppiava i suoi sforzi e precipitava la corsa,
mugolando ed ansando come una bestia feroce.
</p>
<p>
Aveva il volto congestionato, gli occhi fuori dalle orbite, le sue
tempie battevano febbrilmente, e dal suo largo petto uscivano veri
sibili, tanta era affannosa la respirazione.
</p>
<p>
Uscito dalle strette viuzze del villaggio, si dirigeva verso l'immensa
steppa, coperta di erbe altissime, forse colla speranza di
trovarvi nel mezzo un nascondiglio.
</p>
<p>
Ad un tratto un urlo di gioia sfuggì agli inseguitori.
</p>
<p>
— Tabriz! Ecco Tabriz! Ah! il furbo!&nbsp;—
</p>
<p>
Un uomo di statura gigantesca, che montava un magnifico
cavallo persiano dal pelo lucentissimo, era uscito da una via laterale
ed era passato come un uragano a fianco dei corridori.
</p>
<p>
Il fuggiasco, udendo il galoppo del cavallo, mandò una bestemmia
e si fermò alzando l'<i>jatagan</i>.
</p>
<p>
— Non mi avrete vivo! — urlò; — prima ucciderò un buon
numero di voi.&nbsp;—
</p>
<p>
Il cavaliere gli correva addosso con velocità fulminea.
</p>
<p>
Il <i>mestvire</i> fece un salto di fianco, per evitare l'urto, ma il
cavaliere con una strappata a destra e con una stretta delle ginocchia,
fece fare al suo destriero un volteggio fulmineo, che nessun
altro sarebbe stato capace di fare e lo urtò così violentemente
da gettarlo a terra.
</p>
<p>
— Sei preso, mio caro! — disse il gigante.
</p>
<p>
Balzò da sella e si precipitò sul fuggiasco ancora stordito da
quell'urto violentissimo, gli strappò di mano l'<i>jatagan</i>, poi lo alzò
in aria come fosse stato un fanciullo, gridando:
</p>
<p>
— Eccolo, Giah Agha beg! È tuo, padrone!&nbsp;—
</p>
<p>
Il <i>mestvire</i> si dimenava disperatamente, digrignando i denti e
tentando di colpire, coi suoi pesanti stivali ferrati, l'ercole, senza
però riuscirvi.
</p>
<p>
Gl'inseguitori in un momento circondarono i due uomini, urlando
a squarciagola:
</p>
<p>
— È preso! È preso! Strozzalo, Tabriz! Dàgli una buona
stretta di mano! Vendica Talmà!&nbsp;—
</p>
<p>
<span class="pagenum" id="Page_6">[6]</span>
</p>
<p>
Il vecchio che giungeva ultimo, con un gesto imperioso, arrestò
il gigante, il quale aveva già cominciato a stringere il collo del
prigioniero colle sue formidabili mani.
</p>
<p>
— No, Tabriz, — disse. — Deve parlare prima e dirci dove
hanno portata Talmà. Egli è un complice, fors'anche uno dei
capi di quelle maledette Aquile della steppa.
</p>
<p>
— Non è vero, <i>beg</i>! — gridò il <i>mestvire</i>, con voce strangolata. — Io
non sono che un povero suonatore di <i>guzla</i> e non ho
aiutato quei miserabili a rapire la sposa di Hossein! Lo giuro!
Lo giuro!
</p>
<p>
— Taci, cornacchia! — rispose il gigante, scuotendolo ruvidamente. — Taci,
o ti rompo le costole con una buona stretta,
di quelle che so dare io solo.
</p>
<p>
— Siete miserabili! assassini! Volete la mia morte per divertirvi!
</p>
<p>
— Portalo al villaggio, Tabriz, — disse il vecchio <i>beg</i>, saettando
con uno sguardo feroce il prigioniero.
</p>
<p>
Poi, volgendosi verso gli altri, chiese:
</p>
<p>
— Avete del gesso nelle vostre capanne?&nbsp;—
</p>
<p>
Udendo quelle parole il <i>mestvire</i> diventò spaventosamente pallido,
poi un urlo d'angoscia gli sfuggì:
</p>
<p>
— Ah! No! No! Grazia!
</p>
<p>
— Gettalo sul cavallo, Tabriz, — disse il vecchio, senza nemmeno
rispondere al prigioniero, nè impietosirsi del terrore immenso
che traspariva dai suoi occhi dilatati e dai suoi lineamenti
sconvolti. E voi andate a raccogliere tutto il gesso e portatelo
sulla piazza del villaggio.
</p>
<p>
— Un momento, padrone, — disse il gigante. — Bisogna assicurarlo
bene; questi rettili mordono.&nbsp;—
</p>
<p>
Gettò a terra il disgraziato suonatore, gli posò un ginocchio
sul dorso per tenerlo fermo, poi levatasi la fascia di grosso feltro
che gli stringeva la lunga zimarra, gli legò strettamente le mani
dietro la schiena.
</p>
<p>
Lo sollevò e lo mise sul suo cavallo, prendendo in mano le
briglie.
</p>
<p>
— Siamo pronti, padrone, — disse poi al <i>beg</i>.
</p>
<p>
La truppa si mise in marcia ritornando verso il villaggio, ove
si erano radunati i vecchi, le donne ed i fanciulli.
</p>
<p>
Il <i>mestvire</i> non aperse più bocca, nè fece alcuno sforzo per
<span class="pagenum" id="Page_7">[7]</span>
liberarsi dai legami. Il suo pallore non era ancora scomparso dal
suo viso e di quando in quando un forte tremito lo faceva sobbalzare,
specialmente quando i suoi sguardi s'incontravano con
quelli del vecchio <i>beg</i>.
</p>
<p>
Giunti dinanzi ad una casupola, che aveva un aspetto migliore
delle altre, Tabriz arrestò il cavallo e levò dall'arcione il prigioniero,
mentre il <i>beg</i> diceva agli uomini che lo accompagnavano:
</p>
<p>
— Dieci di voi si mettano dinanzi alla porta colle armi cariche
e gli altri vadano a cercare il gesso.
</p>
<p>
Il supplizio di questo miserabile sarà pubblico.
</p>
<p>
Ed ora lasciatemi tranquillo.
</p>
<p>
— Sì, Agha <i>beg</i>, — risposero in coro coloro che avevano preso
parte all'inseguimento.
</p>
<p>
Tabriz, che teneva il prigioniero fra le braccia, con un calcio
spostò la pietra che serviva di porta ed entrò in una camera
piuttosto vasta, dalle pareti grigiastre, malamente illuminata da
due pertugi che somigliavano a feritoie.
</p>
<p>
Depose il prigioniero su un vecchio tappeto persiano, senza
slegargli le mani e si sedette accanto a lui col <i>kangiarro</i> snudato,
risoluto ad ammazzarlo come un lupo rabbioso, al primo tentativo
di rivolta.
</p>
<p>
Il vecchio <i>beg</i> stette in piedi, dardeggiando sul miserabile uno
sguardo feroce.
</p>
<p>
— Parla, — gli disse con voce minacciosa. — Dove hanno
condotto Talmà?
</p>
<p>
— Io non so nulla, — rispose il prigioniero. — Io sono sempre
stato un povero suonatore di gutzla ed un narra istorie e non ho
mai avuto nulla a che fare colle Aquile della steppa.
</p>
<p>
— Tu menti, cane! — urlò il vecchio, esasperato. — Innanzi
tutto non saresti fuggito dinanzi ai Sarti, se tu avessi avuto la
coscienza tranquilla, e poi vi è un uomo che giura di averti veduto
poco prima degli sponsali di mio nipote Hossein, parlare con un
ghirghiso, che fu poi notato fra la banda delle Aquile.
</p>
<p>
— Quell'uomo si è ingannato, <i>beg</i>, lo giuro sulla testa di mia
moglie e dei miei fanciulli.
</p>
<p>
— Non vuoi dunque dirmelo? — gridò il vecchio, alzando il
pugno.
</p>
<p>
— Non posso confessare ciò che io non so, — rispose il <i>mestvire</i>
con voce ferma. — Tu puoi uccidermi, farmi subire il tremendo
<span class="pagenum" id="Page_8">[8]</span>
supplizio del gesso, se lo vuoi; ma da me non saprai nulla, perchè
io non ho mai fatto parte di alcuna banda di briganti.
</p>
<p>
— È la tua ultima parola?
</p>
<p>
— Sì, <i>beg</i>.
</p>
<p>
— Sta bene: vedremo se saprai resistere.&nbsp;—
</p>
<p>
Un forte tremito scosse il miserabile, e la sua fronte si coprì
di goccioloni di sudore, tuttavia non aggiunse verbo.
</p>
<p>
— Tabriz, — disse il vecchio, — non lasciarlo un solo istante.
Io vado a preparargli la fossa.&nbsp;—
</p>
<p>
Era appena uscito, quando entrò nella stanza un giovane di
statura appena superiore alla media, dal colorito giallo pallido e
di forme esili, con indosso un costume sfarzoso fra il georgiano
ed il persiano, con molti ricami d'oro sulla giubba e sui larghi
calzoni di seta bianca, ed un superbo sciallo di Kerman annodato
intorno ai fianchi, fra le cui pieghe erano passati due <i>kangiarri</i>,
coll'impugnatura di diaspro orientale.
</p>
<p>
I suoi occhi che avevano la tinta e anche il lampo dell'acciaio,
non possedevano quello sguardo fiero e limpido, che si osserva in
quasi tutti i turcomanni; avevano invece qualche cosa di ambiguo,
di falso, che metteva un certo malessere in chi doveva per qualche
istante sostenerlo. Anche i suoi lineamenti duri, angolosi, erano
molto lontani dall'avere quel bell'ovale che si nota nei discendenti
degli antichi persiani; il suo naso era molto adunco, la
bocca assai larga con labbra sottilissime, atteggiate ad un mezzo
sorriso niente franco.
</p>
<p>
— Tu padrone? — disse Tabriz, salutandolo con un cenno
del capo.
</p>
<p>
— Sono giunto in questo momento precedendo mio cugino
Hossein, — rispose il giovane, fissando con uno sguardo inquieto
il prigioniero.
</p>
<p>
— Non avete trovato nulla?
</p>
<p>
— Abbiamo rovinati inutilmente mezzi i nostri cavalli.
</p>
<p>
— Dov'è mio zio?
</p>
<p>
— È uscito poco fa, onde preparare a questo miserabile, che
si ostina a non parlare, una tomba che lo stringerà per bene.&nbsp;—
</p>
<p>
Un fremito fugace corse pel corpo del giovane, ed i suoi occhi
irrequieti tornarono a posarsi sul prigioniero.
</p>
<p>
— Non vuole parlare? — disse, dopo un momento di esitazione.
</p>
<p>
<span class="pagenum" id="Page_9">[9]</span>
</p>
<p>
— No, signor Abei.
</p>
<p>
— Lasciami solo con quest'uomo, Tabriz. Voglio provare io
a farlo cantare.
</p>
<p>
— Guardati, padrone: questo è pericoloso e capace di tutto.
</p>
<p>
— Ho due <i>kangiarri</i> che tagliano come rasoi, non ho quindi
nulla da temere da costui.
</p>
<p>
Mettiti di guardia fuori dalla porta. Farai presto ad accorrere.
</p>
<p>
— Sì, padrone, — rispose il gigante alzandosi.
</p>
<p>
Appena furono soli, il giovane si curvò rapidamente sul prigioniero,
dicendogli sottovoce:
</p>
<p>
— Tu ormai sei perduto e, se anche tutto confessassi, non
usciresti egualmente vivo dalle strette del gesso, perchè mio cugino
Hossein, fra poco, sarà qui, e quello non ti farà grazia.
</p>
<p>
— Lo so, signor Abei Dullah, — rispose il prigioniero. — Io
sono uomo finito ormai.
</p>
<p>
— Tu hai moglie e figlioli.
</p>
<p>
— È vero, signore.
</p>
<p>
— Io m'impegno di far giungere alla tua famiglia duemila tomani
se tu manterrai il segreto e non pronuncerai il mio nome.
D'altronde nessuno ti crederebbe svelando me.
</p>
<p>
— Me lo giuri, signore?
</p>
<p>
— Sul Corano.
</p>
<p>
— Ora che so che mia moglie ed i miei figli non soffriranno
la fame, morrò più tranquillo, — disse il <i>mestvire</i> con rassegnazione, — e
sopporterò da ghirghiso gli spasimi delle tremende
strette.
</p>
<p>
— Bada!
</p>
<p>
— Non temere, signore.&nbsp;—
</p>
<p>
Abei si rialzò e chiamò Tabriz, il quale fu pronto ad accorrere.
</p>
<p>
— Quest'uomo non parlerà, — gli disse. — Lo uccideremo
inutilmente senza cavargli dalla bocca se ha preso parte al rapimento
di Talmà, e senza sapere il luogo ove l'hanno condotta le
Aquile. Povero Hossein! Impazzirà dal dolore!&nbsp;—
</p>
<p>
Grida feroci coprirono le sue ultime parole.
</p>
<p>
— Il prigioniero! Il prigioniero!&nbsp;—
</p>
<p>
Una banda d'uomini irruppe nella stanza, armati di <i>kangiarri</i>
e di fucili dalla canna lunghissima.
</p>
<p>
— Tutto è pronto, Tabriz! — gridò uno di loro. — Il <i>beg</i> lo
aspetta.
</p>
<p>
<span class="pagenum" id="Page_10">[10]</span>
</p>
<p>
— L'ora suona, — disse il gigante, alzando il prigioniero. — Preparati
pel gran viaggio e raccomanda la tua anima al Profeta.&nbsp;—
</p>
<p>
Il <i>mestvire</i> curvò il capo senza rispondere e si lasciò spingere
fuori dalla stanza.
</p>
<p>
Subito la scorta lo circondò, quantunque Tabriz lo tenesse
strettamente per un braccio.
</p>
<p>
Attraversate tre o quattro viuzze che erano ingombre di persone,
di cavalli e di cammelli, il drappello giunse ben presto sulla
piazza del villaggio, dove si trovava il vecchio <i>beg</i> circondato da
altri uomini armati, fermo sull'orlo d'una fossa profonda un metro
e mezzo, e larga appena sessanta centimetri, sia da un verso che
dall'altro.
</p>
<p>
Il <i>mestvire</i>, nel vederla, impallidì, spaventosamente ed i suoi
occhi, che erano diventati sanguigni, cercarono ansiosamente quelli
di Abei Dullah, il nipote del <i>beg</i>. Un rapido cenno fattogli dal
giovane, parve rasserenarlo ed infondergli un po' di coraggio.
</p>
<p>
Il <i>beg</i> gli si era appressato, chiedendogli:
</p>
<p>
— Vuoi parlare?
</p>
<p>
— Ti ho già detto che non so nulla. E poi, — aggiunse con
amarezza, — anche se io ti dicessi od inventassi qualche cosa,
non salverei egualmente la mia vita. Tuo nipote Hossein non mi
risparmierebbe.
</p>
<p>
— No, di certo, perchè sei tu che hai organizzato il rapimento
di Talmà, miserabile! Ormai sei uomo morto, ma prima di comparire
dinanzi al Profeta pel giudizio supremo, dovresti dirci dove
le Aquile hanno nascosta la fanciulla.
</p>
<p>
Le buone azioni non vengono scordate dal grande giustiziere.
</p>
<p>
— Non so nulla e non mi strapperai altra parola. Vuoi la mia
morte? Ebbene sono pronto a subirla.
</p>
<p>
— Calatelo, — comandò il <i>beg</i>.
</p>
<p>
Tabriz tolse al prigioniero le vesti, lasciandolo quasi nudo, gli
legò strettamente le gambe, poi lo assicurò ad un grosso piuolo
che era piantato profondamente nella fossa.
</p>
<p>
— A voi, ora, — disse l'implacabile vecchio volgendosi verso
alcuni uomini, che tenevano in mano sacchetti coperti di una
polvere bianca, che altro non era che gesso.
</p>
<p>
Cominciarono a vuotarli entro la fossa, coprendo a poco a poco
il disgraziato <i>mestvire</i>, poi, quando il gesso gli giunse alle spalle,
vi gettarono sopra parecchie secchie d'acqua.
</p>
<p>
<span class="pagenum" id="Page_11">[11]</span>
</p>
<p>
Il condannato, che fino allora aveva dimostrato un grande coraggio,
non potè frenare un urlo d'angoscia.
</p>
<p>
Lo spaventevole supplizio cominciava, spaventevole perchè è
ben più terribile della decapitazione, dell'impiccagione e fors'anche
del palo. Inventato dai Persiani, che si sono, in tutte le epoche, mostrati
crudelissimi nei mezzi di dare la morte e che lo usano tuttavia
in certe provincie, quantunque sia stato soppresso nelle grandi
città ove vi sono consoli europei, è stato subito adottato dai turcomanni,
dagli afgani e dai belucistani, più feroci degli stessi
persiani.
</p>
<p>
Il gesso, dopo bagnato, come si sa, non tarda a rapprendersi
ed espandersi, chiudendo come entro una morsa di ferro l'oggetto
che gli si affida. Ognuno può facilmente figurarsi quale pressione
deve esercitare su un corpo umano che non può offrire la resistenza
del metallo.
</p>
<p>
Il sangue sotto la formidabile stretta, che aumenta di momento
in momento, si arresta, le gambe e le braccia si immobilizzano,
le costole cedono, il corpo si schiaccia.
</p>
<p>
Il disgraziato <i>mestvire</i> che aveva la sola testa fuori dalla massa
che gli si serrava addosso, aveva cominciato a urlare spaventosamente.
Il suo viso, disfatto da un terrore impossibile a descriversi,
si copriva d'un freddo sudore.
</p>
<p>
Il <i>beg</i> assisteva impassibile all'agonia del miserabile, guardandolo
freddamente. Anche gli altri non dimostravano alcuna compassione
per le sofferenze atroci del povero suonatore di <i>guzla</i>.
Solo Abei Dullah, il nipote del <i>beg</i>, di quando in quando dava
in un sussulto.
</p>
<p>
— Confesserai? — chiese ad un certo momento il vecchio,
curvandosi sul moribondo.
</p>
<p>
Questi gli lanciò uno sguardo carico d'odio, e non aprì le
labbra.
</p>
<p>
— Dell'altra acqua! — disse il <i>beg</i>.
</p>
<p>
Due altri secchi furono vuotati, insieme ad un altro sacchetto
di gesso. Il collo del <i>mestvire</i> fu subito imprigionato ed il suo
volto divenne paonazzo.
</p>
<p>
L'asfissia cominciava.
</p>
<p>
— Parlerai? — ripetè il <i>beg</i>.
</p>
<p>
— Sì, — rantolò il moribondo.
</p>
<p>
— Dove hanno condotto Talmà?
</p>
<p>
<span class="pagenum" id="Page_12">[12]</span>
</p>
<p>
— A... a... Samar...&nbsp;—
</p>
<p>
Non finì la frase. Roteò gli occhi all'ingiro, aprì spaventosamente
la bocca come per aspirare l'ultima boccata d'aria, poi la
testa cadde all'indietro.
</p>
<p>
L'asfissia lo aveva ucciso.
</p>
<div class="chapter">
<h2 id="cap2">CAPITOLO II.
<span class="smaller">La tenda del “beg„.</span></h2>
</div>
<p>
La luce si era spenta sull'immensa steppa, che si estende
sempre piana e coperta di sole erbe e che d'estate il sole bruciante
dissecca e che i freddi invernali fanno rivivere rigogliose, dalle
rive orientali del mar Caspio a quelle occidentali del mar d'Aral.
</p>
<p>
La notte non prometteva di essere buona. Era oscurissima,
senza luna e senza stelle, essendosi il cielo tutto coperto di vapori
e piuttosto fredda, poichè verso l'autunno cominciano già le forti
brinate su quelle pianure, che durante l'estate invece pare che
avvampino. Un vento tagliente e secco, che soffiava dal Caspio,
passava di quando in quando, con mille sussurrii, curvando le
alte erbe e facendo oscillare l'alta tenda di Giah Agha, malgrado
la grossa pietra che era stata appesa alla cinghia centrale, onde
darle maggiore stabilità.
</p>
<p>
I turcomanni, quei terribili nomadi che hanno dato sovente
tanto filo da torcere ai russi, ai persiani, ai belucistani e anche
agli afgani, sono già famosi nelle costruzioni delle loro tende, le
quali possono benissimo resistere anche ai venti più impetuosi,
che si scatenano sovente su quelle lande sterminate.
</p>
<p>
Dànno ad esse una forma tutta speciale, che non ha nulla di
comune con quelle degli arabi e tanto meno coi <i>wigwam</i> delle
pelli rosse dell'America del nord.
</p>
<p>
Sembrano cupole, ma molto alte, e nella loro costruzione non
adoperano che pertiche molto elastiche, piantate profondamente
nel suolo, curvate in alto e quindi legate saldamente ad un cerchio
e coperte di feltro, assai spesso, impenetrabile alla pioggia
e di colore per lo più assai oscuro.
</p>
<p>
Ordinariamente non hanno proporzioni molto vaste. Quella
però del vecchio Giah Agha, era invece assai alta, ampia alla
base e coperta d'un doppio strato di feltro.
</p>
<p>
<span class="pagenum" id="Page_13">[13]</span>
</p>
<p>
Anche l'interno indicava come quel vecchio fosse ben qualche
cosa di più d'un semplice allevatore di cammelli o di cavalli.
</p>
<p>
Il terreno, sgombrato prima dalle erbe, era coperto da un tappeto
persiano a tinte bellissime ed a disegni svariati; all'intorno
vi erano dei grandi cuscini di seta rossa con ricami d'argento e
alti cofani di cedro del Libano, con armature d'acciaio; appese
alle pertiche si vedevano delle armi degne d'un principe, come
archibugi dalla canna lunghissima e finamente arabescata ed i
calci con intarsi di madreperla e placche d'argento; <i>kangiarri</i>
di finissimo acciaio, colle impugnature adorne di turchesi, pure
colla canna molto lunga con qualche versetto del Corano incisovi
sopra.
</p>
<p>
In un angolo, su bastoni, quattro bellissimi falchi, colla testa
chiusa in un cappuccio di cuoio e le zampe trattenute da
una lunga catenella d'argento, squittivano sommessamente ogni
volta che la grossa pietra, sospesa alla correggia, dondolava, imprimendo
alla tenda un violento rollìo.
</p>
<p>
Giah Agha, sdraiato su un soffice cuscino, colla testa appoggiata
ad una pertica della tenda, fumava placidamente, guardando
distrattamente i falchi e prestando orecchio ai sussurrii del vento.
</p>
<p>
Il suo <i>narghilè</i>, di vero cristallo, con dorature all'intorno, gettava
di quando in quando, con lentezza misurata, dalla pipa sovrastante,
nuvolette di fumo impregnate d'un acuto odor di rosa,
che si confondevano con quelle che escivano dalle labbra del fumatore.
</p>
<p>
Aveva già quasi terminato tutto il tabacco contenuto nel camino,
e l'acqua racchiusa nel <i>narghilè</i> cominciava a gorgogliare,
quando ad un tratto, nel momento in cui una raffica violenta
faceva oscillare con maggior forza la tenda, il <i>beg</i> fece un gesto
d'impazienza:
</p>
<p>
— Che sia toccata qualche sventura a quel bravo Hossein? — disse. — E
Abei Dullah? — si chiese, poi. — Dove si sarà fermata
la carovana? Siamo alla vigilia degli sponsali e hanno le
armi da pulire ed i cavalli da preparare per la gran corsa.&nbsp;—
</p>
<p>
Quasi per confermare i suoi sospetti, nel medesimo istante si
udì a rombare nella tenebrosa pianura un colpo di fucile, che si
ripercosse lungamente entro la tenda.
</p>
<p>
Il vecchio lasciò cadere la lunga cannuccia di pelle del <i>narghilè</i>
e si alzò a sedere, chiamando ripetutamente:
</p>
<p>
<span class="pagenum" id="Page_14">[14]</span>
</p>
<p>
— Tabriz!&nbsp;—
</p>
<p>
Un uomo subito entrò, facendo un leggero inchino. Era un turcomanno
d'aspetto brigantesco, di statura erculea, con una gran
barba rossiccia ed ispida e due occhi grifagni.
</p>
<p>
Indossava il costume delle basse classi: cappello villoso che
aveva la forma d'una pina, zimarra di feltro grossolano, con una
larga cintura di pelle, entro cui erano passati due <i>kangiarri</i> dalle
lame ricurve e alti stivali di pelle nera, terminanti in una punta
molto rialzata.
</p>
<p>
— Che cosa vuoi, <i>beg?</i> — chiese il gigante.
</p>
<p>
— Hai udito?
</p>
<p>
— Sì, <i>beg</i><a class="tag" id="tag3" href="#note3">[3]</a>.
</p>
<p>
— Che sia stato Hossein a far fuoco?
</p>
<p>
— È il suo archibugio che ha sparato, padrone, — rispose
Tabriz. — Distinguerei quel colpo fra mille.
</p>
<p>
— Su chi avrà fatto fuoco? — chiese il vecchio con ansietà.
</p>
<p>
— Non inquietarti, <i>beg</i>; tuo nipote è l'uomo più coraggioso
che esista in tutta la steppa ed io dormirei tranquillo, anche se
lo sapessi insidiato da venti uomini.
</p>
<p>
— Prima di partire egli mi ha parlato delle Aquile della steppa
e tu sai, che quando sbucano dai deserti dell'Aral, non sono mai
in poche.&nbsp;—
</p>
<p>
Il gigante alzò le spalle.
</p>
<p>
— Hossein, se ne ride di costoro. E poi chi non conosce nella
steppa Giah Agha? Chi oserebbe assalire i suoi nipoti? Sanno
bene quei banditi che quantunque tu sia vecchio, hai ancora la
mano lesta e che la tua tribù conta guerrieri valorosi.
</p>
<p>
Forse che l'anno scorso non hai fatto acciecare dieci barbe
bianche<a class="tag" id="tag4" href="#note4">[4]</a>, che avevano guidato una partita di Aquile contro una
tua carovana? La lezione sarà bastata, padrone.
</p>
<p>
— Ascolta, Tabriz.
</p>
<p>
— Non odo altro che il vento a sussurrare fra le erbe, — rispose
il turcomanno.
</p>
<p>
— Ha con sè i cani, Hossein?
</p>
<p>
— Sì, <i>beg</i>.
</p>
<p>
— Non li odi ad abbaiare?
</p>
<p>
<span class="pagenum" id="Page_15">[15]</span>
</p>
<p>
— Non ancora.
</p>
<p>
— Eppure non sono tranquillo.
</p>
<p>
— Vuoi che salga a cavallo e che vada incontro a tuo nipote?
</p>
<p>
— Non vi è bisogno, mio bravo Tabriz, — disse in quel momento
una voce sonora.
</p>
<p>
— Eccomi, padre: come vedi, ritorno intero.&nbsp;—
</p>
<p>
Un giovane era improvvisamente comparso sulla porta della
tenda, che era rimasta sollevata.
</p>
<p>
Il nuovo venuto poteva avere vent'anni. Era un bellissimo
tipo che s'avvicinava più a quello maschio e perfetto dei vicini
persiani, piuttosto che a quello angoloso e ruvido dei turchestani.
</p>
<p>
La sua statura era alta e slanciata, ma pure vigorosissima,
molto superiore a quella ordinaria dei turchestani e dei tartari;
il suo viso bellissimo, con occhi molto neri, vividi, sormontati da
folte sopracciglia, così nere che pareva fossero state tinte coll'antimonio,
con una bella bocca che una fanciulla gli avrebbe invidiato,
ombreggiata da due baffetti castani che terminavano in due
punte ardite.
</p>
<p>
Su quel viso si leggeva la franchezza e l'audacia; nelle sue
membra si indovinava una forza più che comune.
</p>
<p>
Se, come abbiamo detto, rassomigliava nei tratti del viso più
ai persiani, che sono i più belli uomini dell'Asia, che ai turchestani,
indossava pure un costume che ricordava quello dei grandi
signori d'Ispahan o di Teheran.
</p>
<p>
Invece della lunga zimarra turcomanna, indossava una giubba
piuttosto corta, con larghi bordi dorati, aperta sul dinanzi in modo
da mostrare la bianca camicia di seta, che ricadeva su una larga
fascia di seta rossa; calzoni larghi, alla turca, che scendevano
fino alle ginocchia; alti stivali con molte pieghe, di marocchino
giallo, simili a quelli usati dagli usbechi.
</p>
<p>
Sul capo, invece del turbante, portava quella specie di <i>kolbak</i>
villoso dei tartari indipendenti, con un piccolo pennacchio.
</p>
<p>
— Eri inquieto, padre? — chiese il giovane, levandosi il fucile
dalla canna lunghissima, che teneva sospeso attraverso il dorso e
togliendosi dalla cintola una specie di <i>jatagan</i> un po' ricurvo,
chiuso in una guaina di pelle rossa adorna di laminette d'oro.
</p>
<p>
— Sei stato tu a far fuoco, figlio mio? — chiese il vecchio,
la cui fronte si era subito rasserenata.
</p>
<p>
<span class="pagenum" id="Page_16">[16]</span>
</p>
<p>
— Sì, ho sparato a cinquecento metri dalla tenda, — rispose
il giovane.
</p>
<p>
— Contro chi?
</p>
<p>
— Mi pareva di aver veduto un'ombra umana scivolare fra
le erbe e, temendo che cercasse d'accostarsi a me per assassinarmi
a tradimento, ho sparato per farle comprendere che io stavo in
guardia, e che non era uomo da lasciare la mia pelle nella steppa.
</p>
<p>
— L'hai ucciso?
</p>
<p>
— Non lo so, ma fra poco i cani saranno qui e se è veramente
caduto, porteranno qualche cosa dei suoi indumenti. To'! Eccoli
che giungono!&nbsp;—
</p>
<p>
Due cani si erano slanciati in quel momento entro la tenda,
abbaiando festosamente intorno al giovane.
</p>
<p>
Uno era una specie di levriero che i turcomanni chiamano
<i>tazè</i>, grosso, alto, di taglia pesante, con mascelle formidabili e
capace di lottare contro una fiera; l'altro invece era un <i>gurdios</i>,
una specie di bassotto, cogli orecchi a punta, razza molto adatta
ad ogni specie di caccia, soprattutto a quella della volpe, che quei
cani inseguono con ostinazione straordinaria, per giorni e notti
intere.
</p>
<p>
Hossein guardò il grande levriero e s'avvide che non teneva
nulla fra le possenti mascelle e che il muso non era lordo di
sangue.
</p>
<p>
— Possibile che io abbia mancato quell'uomo! — esclamò.
Eppure vi sono ben pochi nella steppa che adoperino l'archibugio
come me.
</p>
<p>
— Tu devi aver fatto fuoco su un'ombra, — disse il vecchio
sorridendo. — E poi le hai vedute tu le Aquile della steppa?
</p>
<p>
— No, padre, — rispose il giovane che lo chiamava ordinariamente
con quel dolce nome. — Uno dei nostri cammellieri mi
ha detto però, che ieri mattina alcuni pastori lo avevano avvertito
di tenere gli occhi bene aperti, perchè avevano veduto passare
la notte innanzi, parecchi cavalieri sospetti.
</p>
<p>
Il vecchio <i>beg</i> scrollò le spalle, poi disse:
</p>
<p>
— Nessun oserà assalire noi, nipote. Non occupiamoci che del
tuo matrimonio.
</p>
<p>
— Domani mattina devi presentarti alla tua fidanzata coi tuoi
più begli abiti e le tue più belle armi.&nbsp;—
</p>
<p>
Il viso del bel giovane si illuminò d'una intensa gioia.
</p>
<p>
<span class="pagenum" id="Page_19">[19]</span>
</p>
<p>
— Sospiro l'istante di rivederla e di farla mia, quella fanciulla.
Sono tre mesi che io non la rivedo più.
</p>
<p>
— L'ami intensamente?
</p>
<p>
— Più della mia vita, padre. Io credo che nessuno sarà più
felice di me in tutta la steppa.
</p>
<p>
— Ed hai ragione, Hossein. Se tu sei il più bel giovane che
si possa trovare fra l'Aral ed il Caspio, essa è la più splendida
creatura che Allah abbia creata.&nbsp;—
</p>
<p>
Hossein parve che seguisse cogli occhi socchiusi una visione
che gli danzava dinanzi, poi, scuotendosi bruscamente, disse:
</p>
<p>
— Tabriz, le mie armi. Voglio che siano così lucenti da abbagliare
i dolci occhi della mia bella Talmà.&nbsp;—
</p>
<p>
Il gigantesco turcomanno, che fino allora erasi tenuto presso
l'apertura che funzionava da porta, guardando con una specie
d'adorazione il giovane, s'accostò ad un grosso cofano, cerchiato
di ferro e trasse due splendidi <i>kangiarri</i>, che avevano le impugnature
d'argento finamente cesellate e adorne di turchesi e di
smeraldi, poi due pistole coi calci intarsiati di placche d'oro e
una sciabola di Damasco, sulla cui lama erano incisi tre versetti
del Corano.
</p>
<p>
Hossein prese un pezzo di feltro e, sedutosi su un cuscino, si
mise a strofinare vigorosamente le lame. Il vecchio intanto aveva
ripreso il cannello del suo <i>narghilè</i> e si era rimesso a fumare,
con lentezza quasi studiata, seguendo attentamente tutte le mosse
del giovane, con visibile compiacenza.
</p>
<p>
Tabriz, seduto presso la porta, fra i due cani che gli si erano
accovacciati ai fianchi, scrutava attentamente la tenebrosa pianura
spingendo lontano gli sguardi.
</p>
<p>
Per parecchi minuti nella tenda regnò un profondo silenzio,
rotto solo dallo scricchiolìo delle pertiche; poi il vecchio, staccando
dalle labbra il bocchino d'ambra, disse, volgendosi verso Hossein,
che era tutto occupato a lucidare le sue armi:
</p>
<p>
— Che la carovana non ci raggiunga prima dell'alba?
</p>
<p>
— Io non lo credo, padre, — rispose il giovane. — I cammelli
erano troppo sfiniti e anche i cavalli, eccettuato quello di mio
cugino, non si trovavano in miglior stato.
</p>
<p>
— Perchè Abei non è venuto anche lui con noi? Stava meglio
qui che accampato nella steppa. La carovana ha uomini sufficienti
per difendersi.&nbsp;—
</p>
<p>
<span class="pagenum" id="Page_20">[20]</span>
</p>
<p>
Il giovane depose il <i>kangiarro</i> che stava lucidando, si alzò in
piedi e, guardando fisso il vecchio, gli disse:
</p>
<p>
— Non ti sembra padre che da qualche tempo mio cugino
abbia cambiato umore?
</p>
<p>
— È vero, — rispose il <i>beg</i>, dopo un momento di riflessione.
</p>
<p>
— Ho notato che è diventato eccessivamente freddo e molto
avaro di parole.
</p>
<p>
Forse egli pensa troppo sovente alla sua bellissima cugina.
Abbia pazienza: appena compirà i vent'anni, gli daremo la fanciulla
che ama. Tu sulle rive dell'Aral; lui su quelle del Caspio:
io nella steppa. Uniremo i due mari e la gran pianura coi nostri
cuori.&nbsp;—
</p>
<p>
Hossein lo lasciò parlare, quando però ebbe finito, gli disse:
</p>
<p>
— L'ama! T'inganni padre! Egli la detesta e sai il perchè?&nbsp;—
</p>
<p>
Il vecchio <i>beg</i> fece un gesto di stupore.
</p>
<p>
— Perchè gli dissero che la figlia del Khan dei Tadjicki, non
avrebbe accettato che la mano d'un uomo....
</p>
<p>
— Continua, — disse il vecchio, vedendo il giovane fermarsi
esitante.
</p>
<p>
— Che si chiamasse Hossein <i>beg</i>.&nbsp;—
</p>
<p>
— Tu!
</p>
<p>
— Così si dice.
</p>
<p>
— Io l'ho destinata a tuo cugino! — gridò il vecchio, aggrottando
la fronte.
</p>
<p>
— Hossein-beg non ama che la bella Talmà, — soggiunse il
giovane. — Il suo cuore non batte che per la più bella fanciulla
dei Sarti. Che cosa puoi temere da me, padre? Tu sai che io sono
leale.&nbsp;—
</p>
<p>
La fronte del <i>beg</i> subito si rasserenò.
</p>
<p>
— Sì, — disse, — tu sei troppo leale per ingannare tuo cugino.
Siete cresciuti insieme, i vostri padri che caddero entrambi valorosamente
innanzi alle falangi del Khan di Bukara, erano fratelli
e avete nelle vostre vene il medesimo sangue.
</p>
<p>
Io vi ho adottati come se foste carne della mia carne e vi amo
più che foste miei figli, e le mie ricchezze un giorno saranno vostre,
ma guai a voi se sorgesse una rivalità. Il vecchio <i>beg</i>, l'antico
guerriero delle rive del Caspio, che ha fatto tremare perfino i
russi, sarebbe inesorabile.
</p>
<p>
— Sono leale, — ripetè Hossein — e non amo che te e Talmà.&nbsp;—
</p>
<p>
<span class="pagenum" id="Page_21">[21]</span>
</p>
<p>
In quell'istante Tabriz si alzò rapidamente, trattenendo i cani
che mugolavano e che parevano pronti a lanciarsi nella steppa.
</p>
<p>
— Che cos'hai? — chiese il <i>beg</i> che si era subito accorto di
quella mossa improvvisa.
</p>
<p>
— È il vento che sussurra o sono veramente i dolci suoni
della <i>guzla</i>, quelli che giungono ai miei orecchi? Chi può essere
l'uomo che con una simile notte si diverte a provare la chitarra
in mezzo alla steppa?
</p>
<p>
Aveva pronunciate appena quelle parole, quando il grosso levriero
mandò un forte latrato.
</p>
<p>
— Odo anche il galoppo d'un cavallo, — disse Tabriz. — Che
sia qualcuno della carovana?&nbsp;—
</p>
<p>
Hossein prese, senza parlare, il suo lungo fucile che aveva deposto
su un cofano e l'armò.
</p>
<p>
— Che cosa fai? — chiese il <i>beg</i>.
</p>
<p>
— Può essere un'Aquila della steppa, padre, — rispose il giovane,
raggiungendo Tabriz, che cercava di discernere qualche cosa
fra quella cupa tenebra.
</p>
<p>
— Sì, è un cavallo, — disse il gigantesco turcomanno, — e
mi pare che il galoppo provenga da occidente. Guarda, padrone,
lo vedi?&nbsp;—
</p>
<p>
Sulla cupa linea dell'orizzonte che un lieve bagliore prodotto
da qualche lampo lontanissimo di quando in quando rischiarava,
si scorse un cavaliere che giungeva a corsa sfrenata.
</p>
<p>
— Chi vive? — gridò Hossein puntando il fucile.
</p>
<p>
Una voce che il vento portava rispose subito:
</p>
<p>
— Abei Dullah.
</p>
<p>
— Mio cugino! — esclamò Hossein. — Perchè ha abbandonato
la carovana che porta i regali di nozze per Talmà? Che le
Aquile della steppa l'abbiano assalita?&nbsp;—
</p>
<p>
Il cavaliere che s'avanzava velocissimo, facendo fare al suo
destriero dei salti straordinari, per evitare le spaccature del suolo,
in pochi momenti giunse presso la tenda, poi, da abilissimo cavallerizzo,
con un salto fu a terra.
</p>
<p>
— Buona ventura, Hossein, — disse, — mentre Tabriz arrestava
il cavallo. — Nostro padre veglia ancora?
</p>
<p>
— Non si dorme alla vigilia d'un matrimonio, — rispose Hossein. — E
poi io devo preparare le mie armi.
</p>
<div class="chapter">
<p>
<span class="pagenum" id="Page_22">[22]</span>
</p>
<h2 id="cap3">CAPITOLO III.
<span class="smaller">Il «mestvire.»</span></h2>
</div>
<p>
Il vecchio <i>beg</i>, vedendo entrare il nipote che colla sua esilità
e coi suoi lineamenti angolosi faceva una meschina figura dinanzi
a suo cugino Hossein, che era la forza e la bellezza personificata,
si alzò chiedendogli con una certa ansietà:
</p>
<p>
— Rechi forse qualche brutta nuova, Abei?
</p>
<p>
— No, padre, — rispose il giovane, cercando di sfuggire lo
sguardo indagatore del vecchio. — La carovana che porta i regali
di nozze di mio cugino, non corre alcun pericolo, quantunque sia
stata segnalata, da qualche giorno, verso il settentrione, una grossa
banda di Aquile della steppa.
</p>
<p>
— Perchè hai lasciati soli i nostri uomini? — chiese il <i>beg</i>
severamente.
</p>
<p>
— Per passare insieme a mio cugino la sua ultima notte di
libertà. Domani egli sarà unito per sempre colla fanciulla che ama,
colla bella Talmà, ed io non potrò più godere della sua gradita
compagnia.
</p>
<p>
D'altronde i nostri uomini sono abbastanza numerosi per tener
lontane le Aquile.&nbsp;—
</p>
<p>
Quelle parole erano state pronunciate con una simulazione
così sottile, da sfuggire agli orecchi del <i>beg</i> e anche a quelli
d'Hossein.
</p>
<p>
— Il tuo cavallo è pronto per la gran corsa? Io voglio che tu
mostri ai Sarti come sono famosi i cavalieri delle steppe del
Caspio.
</p>
<p>
— Sono sette giorni che non gli dò che fieno ben secco, — rispose
Abei Dullah. — Correrà come il vento, come le trombe
di sabbia del deserto turanico.
</p>
<p>
Tabriz, portami un <i>narghilè</i> e del <i>kumis</i>. Voglio tenere compagnia
a mio cugino.&nbsp;—
</p>
<p>
Mentre il gigantesco turcomanno, che aveva legato il cavallo
ad un piuolo piantato presso la tenda, dove se ne trovavano altri
tre di forme splendide, recava un gran vaso contenente del latte
di cammello fermentato e una pipa di cristallo ripiena per metà
d'acqua, terminante in un cilindro concavo ripieno di quel fortissimo
<span class="pagenum" id="Page_23">[23]</span>
tabacco chiamato tumbak, Abei si era seduto dinanzi ai
falchi, scuotendo le loro catene per svegliarli.
</p>
<p>
Hossein invece aveva ripresa la sua occupazione, mentre il <i>beg</i>
ricoricatosi sul suo largo cuscino, si era rimesso fra le labbra il
bocchino d'ambra.
</p>
<p>
Per alcuni minuti tutti rimasero silenziosi. Abei sorseggiata
una tazza di thè, accese il suo <i>narghilè</i> e pareva che si divertisse
a stuzzicare i falchi; chi però l'avesse attentamente osservato,
l'avrebbe più volte sorpreso a contrarre le labbra con un brutto
sorriso ed a fissare insistentemente Hossein, con uno sguardo che
aveva dei lampi cupi.
</p>
<p>
Fu ancora Tabriz che ruppe il silenzio.
</p>
<p>
— È una <i>guzla</i> che suona nella steppa, — disse.
</p>
<p>
Abei Dullah trasalì e smise bruscamente di fumare.
</p>
<p>
— Vedi nessuno? — chiese il vecchio.
</p>
<p>
— Non ancora.
</p>
<p>
— Che sia qualche suonatore o qualche canta istorie del villaggio
di Talmà?&nbsp;—
</p>
<p>
Hossein alzò il capo.
</p>
<p>
— Che sia la fidanzata che me lo manda? Tu sai, padre, che
i Sarti usano più che presso di noi, radunare i famosi canta istorie
durante i banchetti nuziali.
</p>
<p>
Un uomo era comparso e affrettava il passo, guidato dalla luce
che spandeva la lampada.
</p>
<p>
— Che Allah vi protegga, miei buoni signori, — disse quando
fu presso la tenda. — Lasciate che io allieti la notte del futuro sposo
della bella Talmà, la bella fra le belle.
</p>
<p>
— Avanzati, — gli disse Tabriz.
</p>
<p>
— La tenda del <i>beg</i> Giah Agha questa notte è aperta a tutti,
anche alle Aquile della steppa, se giungono con buone intenzioni.&nbsp;—
</p>
<p>
Il suonatore s'appressò, pizzicando le corde della sua <i>guzla</i> e
varcò la soglia della vasta tenda, esponendosi in piena luce.
</p>
<p>
Era lo stesso uomo che doveva più tardi sopportare lo spaventevole
supplizio inventato dalla mente infernale dei carnefici
persiani.
</p>
<p>
Portava sul capo un pesante berrettone di pelle d'agnello nero,
in forma di cono tronco e indossava una lunga zimarra di panno
grossolano, di colore oscuro, che gli scendeva fino alle grosse
scarpe piatte e ferrate, colla suola alta.
</p>
<p>
<span class="pagenum" id="Page_24">[24]</span>
</p>
<p>
Tutto il suo armamento consisteva in una specie di <i>jatagan</i>
dalla lama assai larga; però da un certo rigonfiamento della zimarra
si poteva supporre che nascondesse sotto la fascia delle
altre armi e fors'anche delle pistole.
</p>
<p>
— Da dove vieni? — gli chiese il <i>beg</i>.
</p>
<p>
— Dalla casa della bella Talmà, mio signore, — rispose il suonatore
con fare umile e curvando il suo dorso di bisonte. — Ho suonato
sotto le sue finestre fino al tramonto del sole.
</p>
<p>
— È lei che ti manda? — chiese Hossein.
</p>
<p>
Il suonatore ebbe una breve esitazione e, prima di rispondere,
diede, di sfuggita, uno sguardo ad Abei, il quale si divertiva sempre
a stuzzicare i falchi.
</p>
<p>
— No, — disse poi.
</p>
<p>
— Come hai saputo che noi eravamo accampati qui?
</p>
<p>
— Un pastore sarto mi avvertì ed io sono venuto per allietare
la vostra veglia. Sono un povero uomo che deve approfittare delle
buone occasioni per vivere e queste non toccano tutti i giorni.
</p>
<p>
— Il mio servo ti darà da mangiare e da bere, — disse il <i>beg</i> — e
la tua borsa non se ne andrà vuota.
</p>
<p>
Tabriz reca qualche cosa a quest'uomo.&nbsp;—
</p>
<p>
Il gigante aprì un cofano e prese un piatto d'argento colmo
di pezzetti d'agnello, tagliati a dadi, arrostiti nel grasso, ed un
fiasco pieno di <i>kumis</i>, e mise l'uno e l'altro a fianco del suonatore,
il quale si era seduto sul tappeto, colle gambe incrociate
e stava accordando la sua <i>guzla</i>.
</p>
<p>
— Vi voglio narrare, miei signori, — disse finalmente il suonatore,
pizzicando dolcemente le corde di seta, — la istoria del
pentolaio di Albonaz. L'avete mai udita?
</p>
<p>
— No, — rispose il <i>beg</i>.
</p>
<p>
— Allora ascoltatemi, miei signori.
</p>
<p>
— Ai piedi della catena dell'Albonaz abitava, in un piccolo
villaggio, un mollah<a class="tag" id="tag5" href="#note5">[5]</a> chiamato Tafilet. Un giorno andò a trovarlo
un pentolaio che lo conosceva moltissimo, avendogli venduto
sovente dei vasi.
</p>
<p>
Il mollah, che era ospitalissimo, offerse al pentolaio delle more
secche, e dei fichi, non avendo di più in casa, perchè era poverissimo;
dopo di che i due amici sdraiatisi all'ombra d'un boschetto
<span class="pagenum" id="Page_25">[25]</span>
di melagrani che dominava un fiumiciattolo, si posero a
fumare ed a discorrere.
</p>
<p>
Ad un certo punto il pentolaio disse al mollah:
</p>
<p>
— Nella mia casa ho una ragazza che è bella come un fiore
della steppa e che ha raggiunto l'età da maritarsi; se io la potessi
collocare convenientemente, mi darebbe la libertà che da lungo
tempo aspetto, e potrei così prendere un'altra moglie, essendo
morta quella che aveva prima.
</p>
<p>
— Amico carissimo, — rispose il mollah, — io pure ho una
fanciulla il cui viso è bello come la luna, i cui capelli sembrano
oro filato e le sue labbra sono più rosse dei più bei fiori dei melagrani,
sotto i quali noi fumiamo e discorriamo.
</p>
<p>
Ma a che giovano a me le sue bellezze? Le spose, carissimo
amico, valgono ben meglio delle figliuole, perchè accudiscono con
maggior cura alle faccende di casa.&nbsp;—
</p>
<p>
Dopo quei discorsi i due vecchi si accordarono per scambiarsi
le loro figlie. Il pentolaio sposò quella del mollah e questi quella
dell'amico.
</p>
<p>
Disgraziatamente la figlia del pentolaio era una testolina bizzarra
e, poco dopo il matrimonio, cominciò a fare gli occhi dolci
ai giovani cacciatori dell'Albonaz, che frequentavano il villaggio
durante i giorni di mercato per vendere la selvaggina della
montagna.
</p>
<p>
Il mollah, essendosene accorto, le tagliò il naso e la rimandò
a casa del padre, avvertendolo che l'aveva così conciata perchè
mettesse giudizio.
</p>
<p>
Il pentolaio, vedendosi giungere la figlia così atrocemente mutilata,
rimase molto perplesso e fece fra sè il seguente ragionamento:
</p>
<p>
— Se mia figlia si mostra nel villaggio senza naso, i ragazzi
e le donne si burleranno di me e mi chiameranno il padre della
fanciulla senza naso. Come potrò io sopportare una simile onta?&nbsp;—
</p>
<p>
Uccise perciò sua figlia, onde nessuno potesse deriderlo, ma
poi, assalito dai rimorsi, si disse:
</p>
<p>
— Il mollah è un gran bruto, e voglio vendicarmi di lui.&nbsp;—
</p>
<p>
Chiamò sua moglie e gli tenne il seguente discorso:
</p>
<p>
— Tuo padre ha tagliato il naso a mia figlia ed io per non
venire deriso l'ho uccisa.
</p>
<p>
Ora è necessario che anch'io mi vendichi ed a mia volta taglierò
<span class="pagenum" id="Page_26">[26]</span>
a te il naso e per soprappiù anche gli orecchi e ti rimanderò
a casa di tuo padre.&nbsp;—
</p>
<p>
Udendo quelle parole la moglie scoppiò in un dirotto pianto
e chiese a suo marito di farle grazia per qualche giorno.
</p>
<p>
— Non te la voglio negare, — rispose il pentolaio. — Aspetterò
domani e nel frattempo affilerò meglio il mio coltello.&nbsp;—
</p>
<p>
Erano le undici di sera ed il pentolaio che, contrariamente
alla proibizione del Profeta beveva molto, dormiva profondamente.
</p>
<p>
La moglie che non voleva perdere nè il suo naso, nè i suoi
orecchi, si alzò dal letto senza far rumore e abbandonò la casa.
</p>
<p>
La notte era fredda, burrascosa e molto oscura, ma la figlia
del mollah sapeva dove si trovavano le tende della tribù dei Teringi,
ai quali voleva domandare protezione. Ella non ignorava
che ritornando presso suo padre questi l'avrebbe uccisa per evitare
d'attaccare lite col pentolaio e che se si fosse indirizzata alle
autorità del suo paese, queste non avrebbero preso per lei interesse
alcuno e che l'avrebbero rimandata a suo marito con quella facilità
con cui si restituirebbe ad un macellaio una pecora smarrita.
</p>
<p>
Perciò, dopo aver attraversata una immensa steppa, senza
porre tempo in mezzo, dopo di aver scalato montagne altissime
e d'aver guadato fiumi rapidissimi dalle acque gelate e di essersi
smarrita molte volte, giunse finalmente, non già presso la tribù
che cercava, bensì ad un campo russo del mar Caspio.
</p>
<p>
L'aurora spuntava e la moglie del pentolaio, figlia del mollah,
era salva.&nbsp;—
</p>
<p>
Qui il <i>mestvires</i> s'interruppe per alcuni istanti pizzicando le
corde della sua <i>guzla</i>.
</p>
<p>
— E poi? — chiese Hossein, che aveva ascoltato con vivo interesse
quell'istoria.
</p>
<p>
— E poi, — disse il suonatore con un marcato accento beffardo, — sposò
il capo di una tribù turcomanna e lasciò nelle mani del
suo sposo, dopo tre soli mesi di matrimonio, il suo naso e le sue
orecchie.&nbsp;—
</p>
<p>
E scoppiò in una risata che fece impallidire il fiero giovane.
</p>
<p>
— Che cosa vuoi concludere colla tua istoria? — chiese Hossein,
aggrottando la fronte.
</p>
<p>
— Che tutte le donne sono traditrici, — rispose il suonatore.
</p>
<p>
— E lo dici a me che sto per sposare Talmà? La tua istoria
nasconde un ammonimento o qualche cosa d'altro?
</p>
<p>
<span class="pagenum" id="Page_27">[27]</span>
</p>
<p>
— Io non lo so, mio signore, — rispose il <i>mestvire</i> con fare
umile. — Io narro ciò che ho imparato e nulla di più.
</p>
<p>
— Racconta qualche cosa di meglio — disse il <i>beg</i>, vedendo
che il fiero giovane stava per irritarsi maggiormente.
</p>
<p>
— I <i>mestvire</i> della nostra steppa sono più poetici nei loro racconti, — aggiunse
poi.
</p>
<p>
Il suonatore parve che si raccogliesse, invece al di sotto delle
sue folte palpebre guardava intensamente Abei Dullah, il quale
sembrava che non si fosse affatto interessato di quella narrazione;
poi votò a metà il vaso contenente il <i>kumis</i> e disse:
</p>
<p>
— Ascoltate questa dunque. — Accordò la chitarra, e cominciò
a cantare:
</p>
<p>
— Io ho cercato la tomba della mia diletta e non ho potuto
trovarla. Ahimè! Sospiravo dicendo: Dov'è la mia diletta?... Allora
io vidi una rosa fra le spine: essa era sola, isolata. La interrogai
col cuore palpitante: Sei tu la mia diletta? La rosa, in
segno d'assentimento, trasalì ed inclinandosi dolcemente, lasciò
cadere delle gocce di rugiada simili a lagrime.
</p>
<p>
Allora un usignuolo volò sopra la mia testa e si nascose in
un cespuglio.
</p>
<p>
Indirizzandomi a lui, con voce dolce, gli chiesi:
</p>
<p>
— Sei tu la mia diletta?&nbsp;—
</p>
<p>
L'usignuolo stese le ali, colse col suo becco la rosa, e nel suo
melodioso linguaggio, mi rispose di sì.
</p>
<p>
Improvvisamente una bianca stella rischiarò col suo dolce fulgore
me, la rosa e l'usignuolo. Interrogai la stella, magnifica
nella sua bellezza: Sei tu la mia diletta?
</p>
<p>
Ella mi rispose con un guizzo di luce che diresse verso i miei
occhi.
</p>
<p>
In quel momento l'aria mi accarezzò dolcemente il viso, sussurrandomi
agli orecchi: Ecco colei che cerchi: non inquietarti
per lei. Passano tranquillamente i giorni dal mattino alla sera,
passano tranquillamente le notti dalla sera all'aurora. L'essere
che tu hai amato si è diviso in tre: in un usignuolo, in una rosa
ed in una stella!&nbsp;—
</p>
<p>
Il <i>mestvire</i> si era alzato.
</p>
<p>
— La notte è oscura ed i lupi possono uscire dalle loro tane, — disse, — ed
io domani devo trovarmi dinanzi alla casa della
<span class="pagenum" id="Page_28">[28]</span>
bella Talmà e dovrò suonare e cantare a lungo. Buona notte miei
signori.
</p>
<p>
— Perchè non ti fermi qui? — chiese il <i>beg</i>. — Non mancano
nè i cuscini, nè i tappeti, e se vuoi bere e mangiare ne avrai
finchè vorrai.
</p>
<p>
— Preferisco tornare alla mia umile casetta, — rispose il suonatore. — Ho
molto da pensare per scovare nella mia testa i più
bei racconti che dovrò narrare domani dopo gli sponsali.&nbsp;—
</p>
<p>
Il <i>beg</i> si levò da una tasca una borsa contenente parecchie
monete e la gettò al <i>mestvire</i> che la prese al volo.
</p>
<p>
— Buona fortuna, mio signore — disse con un leggero accento
beffardo, guardando Hossein che si era rimesso al lavoro, strofinando
vigorosamente la canna d'una delle sue pistole.
</p>
<p>
Scambiò un rapido cenno con Abei Dullah, che stava sdraiato
presso i falchi e dopo d'aver fatto un profondo inchino, uscì,
gettandosi a bandoliera la <i>guzla</i>. Per alcuni istanti, fra i soffi
del vento, si udì il suonatore a canticchiare, poi il sussurrìo delle
alte erbe contorte dalle raffiche, coprì la sua voce.
</p>
<div class="chapter">
<h2 id="cap4">CAPITOLO IV.
<span class="smaller">L'assassinio.</span></h2>
</div>
<p>
La notte era così oscura che il <i>mestvire</i>, quantunque dovesse
conoscere a menadito la steppa dei Sarti, stentava a dirigersi.
</p>
<p>
Nessuna stella brillava nel cielo tenebroso ed il vento scompigliava
incessantemente le alte erbe, curvandole fino al suolo,
mentre in lontananza, di quando in quando, rullava sordamente
il tuono senza che alcun lampo lo accompagnasse.
</p>
<p>
— Ecco una notte propizia per le Aquile della steppa, — disse
il suonatore, ridendo. — Piomberanno più rapide dei falchi di
Abei Dullah sulla preda, e la bella Talmà domani non avrà più
lo sposo.
</p>
<p>
Abei sa condurre bene i suoi affari, ma è generoso più del
Khan di Bukara. Povero <i>beg!</i> La tua barba bianca vale meno
di quella d'un giovane di vent'anni.&nbsp;—
</p>
<p>
Alzò la testa e guardò le nuvole che passavano sospinte dalle
raffiche, che si susseguivano sempre più frequenti.
</p>
<p>
— Apriamo bene gli occhi, — disse.
</p>
<p>
<span class="pagenum" id="Page_29">[29]</span>
</p>
<p>
Si rialzò la lunga zimarra e si tolse due lunghe pistole che
teneva nascoste sotto, passandosele nella cintura di pelle che reggeva
l'<i>jatagan</i>, poi riprese la marcia, canticchiando fra i denti:
</p>
<p>
— Uno beve il vino come berrebbe l'acqua e resta dolce come
un agnello; un altro beve e canta come un usignuolo; un terzo beve
e diventa simile ad un bue, s'agita e monta in furore; un quarto,
beve e diventa feroce come una tigre e incarna l'anima del diavolo;
un quinto beve e fa le smorfie come una scimmia; il sesto
beve e non diventa felice se non si avvoltola nel fango come un
maiale; un settimo....&nbsp;—
</p>
<p>
Il cantore si era bruscamente interrotto, scrutando attentamente
le tenebre dinanzi a sè.
</p>
<p>
Tese gli orecchi, curvandosi innanzi per meglio ascoltare, e
fra il sussurrìo delle erbe raccolse un fischio.
</p>
<p>
— Hadgi, — mormorò. — Poteva attendermi più lontano. Se
quel gigantesco turcomanno mi avesse accompagnato, mi troverei
ora in un bell'imbarazzo.&nbsp;—
</p>
<p>
In lontananza si scorgeva la tenda del <i>beg</i>, sempre illuminata.
Dall'apertura un'onda di luce usciva, riflettendosi, come una lunga
striscia sulle erbe.
</p>
<p>
— Nessuno si occupa di me, — disse, — fuorchè Abei Dullah,
ma quello si guarderà bene dal tradirsi.&nbsp;—
</p>
<p>
Accostò due dita alla bocca e mandò un lungo fischio. Un altro
rispose a breve distanza, poi fra le alte erbe sorse, a pochi passi
dal <i>mestvire</i>, un'ombra umana.
</p>
<p>
— Aquila? — chiese il suonatore, mettendo una mano sul
calcio d'una delle sue pistole.
</p>
<p>
— Sono Hadgi, capo, — rispose l'uomo che era sorto fra
le erbe.
</p>
<p>
— Non credevo d'incontrarti a così breve distanza dalla tenda
del <i>beg</i>, — disse il suonatore di <i>guzla</i>.
</p>
<p>
— Era necessario che ti vedessi presto.
</p>
<p>
— Perchè? — chiese il <i>mestvire</i>.
</p>
<p>
— Pare che qualche Sarto si sia accorto della nostra presenza
perchè la casa di Talmà si è chiusa, questa sera, più presto del
solito e si sono uditi dei rumori come se barricassero le porte.
</p>
<p>
— I tuoi uomini hanno commessa l'imprudenza di mostrarsi
in quei dintorni?
</p>
<p>
— No, capo, — rispose Hadgi.
</p>
<p>
<span class="pagenum" id="Page_30">[30]</span>
</p>
<p>
— Nemmeno nel villaggio dei Sarti?
</p>
<p>
— Sono rimasti tutto il giorno nascosti sotto le alte erbe.
</p>
<p>
— Chi può averci traditi? Eppure è necessario fare il colpo
questa notte, finchè Hossein è lontano. Io l'ho solennemente promesso
a suo cugino.
</p>
<p>
— Noi siamo pronti.
</p>
<p>
— Capirai che io non voglio perdere i cinquemila tomani che
mi ha promessi. Nemmeno il Khan di Chiva pagherebbe tanto
per una fanciulla, fosse la più bella del Turchestan, del Belucistan
e della steppa ghirghisa.
</p>
<p>
— E nemmeno noi desideriamo perdere la nostra parte, — disse
Hadgi, accarezzandosi la lunga barba nera.
</p>
<p>
— Sono a posto i miei uomini?
</p>
<p>
— La casa di Talmà è ormai circondata a debita distanza e
le Aquile della steppa non aspettano che il loro capo per cominciare
l'attacco.
</p>
<p>
Non sarà affare lungo, se Hossein non interviene. Quel giovane
è più terribile del <i>beg</i> e non è un pauroso come suo cugino.
</p>
<p>
— Lo so meglio di te, ma egli non vedrà nulla. La tenda è
lontana e gli spari non giungeranno fino agli orecchi di quel
giovane. D'altronde cercheremo di non far uso delle armi da fuoco.
</p>
<p>
Ti sei informato di quali forze dispone Talmà?
</p>
<p>
— Non ha che otto servi ed un paio di donne.
</p>
<p>
— Va bene: andiamo, Hadgi. La mezzanotte non deve essere
lontana.&nbsp;—
</p>
<p>
I due banditi si misero in cammino attraverso le alte erbe.
</p>
<p>
Hadgi, che aveva forse migliori occhi del suo compagno o
maggior istinto d'orientazione, si era messo dinanzi e s'avanzava
curvo perchè il vento continuava a far cadere sulla steppa granelli
di sabbia in gran numero.
</p>
<p>
Le steppe turchestane, al pari delle pianure belucistane, sono
famose per le loro piogge di sabbia. Basta che il vento s'alzi e
le sabbie dei vicini deserti si levano ed in così grande quantità
da intercettare talvolta perfino i raggi solari.
</p>
<p>
Anche le trombe di sabbia sono molto comuni in quei paesi
e non occorre il vento per sollevarle. Durante le giornate belle,
quando non si sente il menomo soffio, si vedono delle grandi colonne
elevarsi dal suolo, girare su sè stesse e sfilare maestosamente
attraverso a quelle sconfinate pianure.
</p>
<p>
<span class="pagenum" id="Page_31">[31]</span>
</p>
<p>
Se ne vedono anzi talvolta parecchie allo stesso orizzonte,
avente ciascuna una origine propria.
</p>
<p>
Gl'indigeni, che le temono assai perchè impediscono loro, in
certi giorni, di lasciare le tende, le chiamano <i>Shaitans</i>, ossia diavoli.
</p>
<p>
Il <i>mestvire</i> ed Hadgi continuavano la loro marcia un dietro
all'altro, coi loro alti cappelli di lana nera, ben cacciati sulla
fronte, onde ripararsi gli occhi da quelle ondate di sabbia, quando
il primo si fermò bruscamente, dicendo:
</p>
<p>
— Non odi nulla tu, Hadgi?
</p>
<p>
— Sì, il vento che rugge attraverso le erbe, — rispose l'altro.
</p>
<p>
— No; ascolta bene. Questo è il galoppo di un cavallo.
</p>
<p>
Che qualche servo di Talmà sia riuscito a uscire inosservato
dalla casa e che si rechi ad avvertire il <i>beg</i>?&nbsp;—
</p>
<p>
Arma il tuo archibugio. Sei sicuro dei tuoi colpi?
</p>
<p>
— Non sbaglio mai, capo.
</p>
<p>
— Affrettati.&nbsp;—
</p>
<p>
I due banditi si appiattarono fra le erbe, che in quel luogo
erano alte più d'un metro e mezzo, l'uno alzando il cane del suo
lunghissimo moschetto e l'altro armando una pistola.
</p>
<p>
— A te, l'uomo; a me, il cavallo, — disse il <i>mestvire</i>.
</p>
<p>
Malgrado il vento, si udiva distintamente il galoppo d'un cavallo
slanciato a corsa sfrenata. Essendo il suolo della steppa
argilloso, i ferri del destriero battevano forte, quantunque fosse
coperto di vegetali.
</p>
<p>
Ben presto sulla fosca linea dell'orizzonte si delineò confusamente
un cavaliere.
</p>
<p>
— Peccato non poterlo guardare in viso, prima di mandarlo
all'altro mondo, — disse Hadgi.
</p>
<p>
— Tu sei certo che nessuno dei nostri si è mosso.
</p>
<p>
— Ho dato loro ordine che qualunque cosa avvenisse, non lasciassero
i dintorni della casa e tu sai, capo, come i nostri uomini
ci obbediscono.
</p>
<p>
— Allora non preoccuparti d'altro e uccidi il cavaliere, — disse
il <i>mestvires</i> freddamente. — Uno più, uno meno, la nostra coscienza
non si turberà.
</p>
<p>
Prendilo di mira: ci passerà a meno di cinquanta passi.
</p>
<p>
Hadgi puntò l'archibugio appoggiando il gomito sinistro sul
ginocchio, per poter meglio tirare, mentre il <i>mestvire</i> alzava la
pistola al di sopra delle erbe.
</p>
<p>
<span class="pagenum" id="Page_32">[32]</span>
</p>
<p>
Il cavaliere passava appunto allora, a quaranta o cinquanta
passi, aizzando l'animale con fischi.
</p>
<p>
Due lampi illuminarono la notte, seguiti da due detonazioni
che le urla stridenti delle raffiche subito soffocarono.
</p>
<p>
Il cavaliere s'abbattè sul collo del cavallo mentre questi faceva
uno scarto improvviso, mandando un lungo nitrito di dolore.
</p>
<p>
— Toccati! — gridò il <i>mestvire</i> con un sorriso feroce. — Le
Aquile della steppa non sbagliano mai.
</p>
<p>
Accorriamo, Hadgi.&nbsp;—
</p>
<p>
Con sua somma sorpresa udì la voce del cavaliere a gridare:
</p>
<p>
— Non abbastanza, birbanti! Balza, Kasmin!&nbsp;—
</p>
<p>
Il cavallo aveva fatto un altro salto di fianco, poi aveva ripresa
la sua corea sfrenata, mentre il cavaliere si teneva stretto
al suo collo, indizio sicuro che doveva aver ricevuto qualche grave
ferita.
</p>
<p>
— Ci sfugge! — urlò il <i>mestvire</i> con rabbia.
</p>
<p>
— Non preoccuparti, capo, — rispose Hadgi. — Quell'uomo
non giungerà vivo nella tenda del <i>beg</i>.
</p>
<p>
La mia palla deve avergli attraversato il capo, o fracassata la
colonna vertebrale.
</p>
<p>
— Sarà vero, tuttavia avrei desiderato vederlo cadere qui. Che
cosa fare ora?
</p>
<p>
— Correre subito alla casa di Talmà e attaccarla, capo. Se
tardiamo, perdiamo i <i>tomani</i> di Abei Dullah.
</p>
<p>
— Hai ragione: corriamo. La cosa sarà spiccia e non troveremo
molta resistenza.&nbsp;—
</p>
<p>
Mentre le due Aquile della steppa si slanciavano attraverso
le erbe, il cavallo aveva continuata la sua corsa indiavolata, dirigendosi
verso il fascio luminoso che indicava la tenda del <i>beg</i>.
</p>
<p>
Ansava fortemente, sordi nitriti gli sfuggivano dalla bocca
insieme a getti di saliva che gli lordavano il lucente pelo nero.
</p>
<p>
Il cavaliere si teneva sempre stretto al collo, come se fosse ormai
impotente a reggere le briglie ed a reggersi diritto sulla sella.
</p>
<p>
Anche dalla sua bocca usciva di tratto in tratto un lungo gemito
e, quando il cavallo rallentava un istante, si portava una
mano al fianco destro, comprimendolo fortemente.
</p>
<p>
In venti minuti il destriero superò la distanza che lo separava
dalla tenda del <i>beg</i>, dinanzi alla quale s'arrestò stramazzando
sulle ginocchia anteriori.
</p>
<p>
<span class="pagenum" id="Page_35">[35]</span>
</p>
<p>
Tabriz, il gigantesco turcomanno, che aveva già udito quel galoppo
precipitoso, era prontamente accorso, afferrando fra le possenti
braccia il cavaliere, prima che fosse sbalzato di sella.
</p>
<p>
Anche Hossein che si era munito di una torcia erasi slanciato
fuori.
</p>
<p>
— Un uomo ferito! — esclamò.
</p>
<p>
— Ed un cavallo che muore, — disse Tabriz.
</p>
<p>
— Portalo subito dentro.&nbsp;—
</p>
<p>
Il gigante varcò la soglia della tenda e depose il cavaliere su
un largo cuscino, reggendogli il capo onde il sangue non lo soffocasse.
</p>
<p>
Tutti si erano accostati; anche il vecchio <i>beg</i>, guardava con
profonda ansietà il ferito, che sembrava fosse lì lì per spirare.
</p>
<p>
Era un giovane di ventiquattro o venticinque anni, dai lineamenti
angolosi, la pelle molto bruna, con una piccola barba rossastra
ed il naso adunco, come il becco d'un pappagallo.
</p>
<p>
Indosso aveva una lunga zimarra di panno grossolano, con
una cinghia di cuoio giallo a cui era appeso un <i>kangiarro</i>.
</p>
<p>
Da un buco aperto nel fianco destro, usciva un getto di sangue
il quale si allargava sempre più sulla zimarra.
</p>
<p>
— Questo è un Sarto, — disse Hossein, impallidendo. — Chi
lo avrà assassinato?
</p>
<p>
— Soffiagli in bocca, Tabriz, — disse il <i>beg</i>, vedendo che il
ferito non si decideva aprire le labbra.
</p>
<p>
Il gigante ubbidì e si vide subito il ferito riaprire gli occhi
azzurrastri e fissarli su Hossein, poi la sua bocca si socchiuse dicendo
con voce rantolosa:
</p>
<p>
— Talmà... alla casa... le Aquile... della steppa... presto...&nbsp;—
</p>
<p>
Hossein mandò un grido.
</p>
<p>
— Che cosa dici tu? È in pericolo Talmà?... Parla, prima
che la morte ti colga.&nbsp;—
</p>
<p>
Il ferito fece col capo un segno affermativo, poi dopo d'aver
fatto uno sforzo supremo, burbugliò con un accento così debole
che parve un soffio:
</p>
<p>
— Aquile... agguato... intorno casa... accorrete!..&nbsp;—
</p>
<p>
Poi si rizzò a sedere, mantenendosi per qualche istante in
quella posa, stralunò gli occhi, ebbe un sussulto che si ripercosse
in tutte le sue membra, quindi ricadde pesantemente sul cuscino.
</p>
<p>
— Morto! — esclamò il vecchio <i>beg</i>.
</p>
<p>
<span class="pagenum" id="Page_36">[36]</span>
</p>
<p>
— Ma io lo vendicherò, — disse Hossein, i cui occhi avevano
lampi vividi. — Le Aquile sono sbucate dalle steppe!... Ah!...
Non sanno ancora quanto pesi il mio <i>kangiarro</i>. Tabriz! Il mio cavallo,
il mio fucile e le mie pistole.
</p>
<p>
— Dove vuoi andare, cugino? — chiese Abei.
</p>
<p>
— A salvare Talmà o morire con essa, — rispose il prode
guerriero con impeto.
</p>
<p>
— Tu sei un valoroso, Hossein, — disse il <i>beg</i>, guardandolo
con orgoglio, — e sei degno figlio di colui che con un solo gesto
faceva tremare i predoni della steppa ghirghisa. Ma tu stai per
commettere una imprudenza. Aspettiamo che giunga la nostra
scorta, o meglio mandiamo Tabriz a richiamarla. In un'ora e
mezzo i nostri uomini possono essere qui.
</p>
<p>
— M'incarico io di andarla a raccogliere, — disse Abei con
sottile sorriso ironico. — Io, al pari di te, cugino, non ho paura
delle Aquile della steppa.
</p>
<p>
— E tu, padre? — chiese Hossein. — Vorresti rimanere qui
solo?&nbsp;—
</p>
<p>
Il vecchio si era alzato col viso contratto e gli occhi fiammeggianti.
</p>
<p>
— Si provino ad assalirmi entro la mia tenda quei rettili, — disse.
</p>
<p>
— Va', Hossein, va' a difendere la tua bella Talmà; tu, Abei,
corri a radunare la scorta e prendi alle spalle le Aquile della
steppa e sopra tutto non risparmiarle.
</p>
<p>
— I nostri cavalli sono pronti, partiamo, — disse in quel momento
Tabriz, comparendo sulla soglia della tenda.
</p>
<p>
— Parti, Hossein e non risparmiare i colpi di punta, — disse
il vecchio. — Io ti seguirò col mio pensiero.&nbsp;—
</p>
<p>
Abbracciò il valoroso giovine e lo condusse fino fuori.
</p>
<p>
— In sella, padrone, — disse Tabriz, gettandosi ad armacollo
due lunghi archibugi. — Sfonderemo le linee di quei bricconi e
passeremo fra loro come due proiettili.
</p>
<p>
Su, Agar, preparati a gareggiare col vento.&nbsp;—
</p>
<p>
Un momento dopo Hossein ed il suo gigantesco servo scomparivano
fra le ombre della notte.
</p>
<div class="chapter">
<p>
<span class="pagenum" id="Page_37">[37]</span>
</p>
<h2 id="cap5">CAPITOLO V.
<span class="smaller">Attraverso la steppa.</span></h2>
</div>
<p>
I cavalli, che i due coraggiosi montavano, avevano preso uno
slancio fulmineo, come se avessero davvero voluto gareggiare col
vento, che spazzava senza posa la sterminata pianura.
</p>
<p>
Erano due animali superbi, di razza persiana, meglio configurati
e meno magri dei cavalli arabi, colla testa leggera e le gambe
sottili e nervose.
</p>
<p>
La steppa turchestana è ricchissima di cavalli, allevandone le
tribù nomadi un grande numero; ma se sono d'una resistenza
incredibile, non hanno lo slancio impetuoso di quelli persiani,
specialmente di quelli che provengono dal Khorassan, che sono i
più stimati, pagandosi mai meno di cinquanta piastre ciascuno.
</p>
<p>
Dobbiamo dire però che hanno bisogno di maggiori cure di
quelli turchestani, i quali invece nulla richiedono, usando, i loro
proprietari, sottoporli a prove straordinarie, prima di metterli in
vendita.
</p>
<p>
Tanto Hossein, quanto Tabriz, tendevano attentamente gli orecchi,
temendo di udire in lontananza qualche scarica che annunciasse
il principio dell'attacco; essendo però il vento girato al
sud e la casa della bella Talmà assai lontana, non era possibile
che potessero udire così presto il rombo dei lunghi archibugi delle
Aquile della steppa.
</p>
<p>
— Giungeremo in tempo, padrone? — chiese Tabriz, quand'ebbero
percorso qualche miglio. — I nostri cavalli vanno con
uno slancio indiavolato, tuttavia non potremo giungere all'abitazione
della tua fidanzata prima di un'ora, ed in un'ora si può
prendere d'assalto anche un fortino.
</p>
<p>
— Se hanno mandato quel povero messo, è segno che i servi
di Talmà non si arrenderanno prima del mio arrivo, — rispose
Hossein, il quale si sforzava di apparire calmo, quantunque veramente
non lo fosse affatto.
</p>
<p>
— Chi può aver spinto le Aquile della steppa fino qui?
</p>
<p>
— Piombano dove sanno di fare un buon colpo e Talmà è
ricca.
</p>
<p>
— Mi viene però un altro sospetto, padrone.
</p>
<p>
<span class="pagenum" id="Page_38">[38]</span>
</p>
<p>
— Quale, Tabriz?
</p>
<p>
— Non oso dirtelo.
</p>
<p>
— Devi parlare.
</p>
<p>
— Ho udito a narrare che il Khan di Samarcanda e che anche
quello di Bukara, si sono sovente serviti delle Aquile per provvedere
di belle fanciulle i loro <i>harem</i>.&nbsp;—
</p>
<p>
Hossein provò un tale colpo al cuore da vacillare sulla sella.
</p>
<p>
— Vuoi uccidermi, Tabriz? — disse, con voce soffocata.
</p>
<p>
— Io non volevo dirtelo, signore.
</p>
<p>
— Possibile che quei miserabili siano qui venuti attirati dalla
bellezza di Talmà, piuttosto che dalla sua ricchezza?
</p>
<p>
— La fama della bellezza della tua fidanzata, può essere volata
molto lontana e può essere penetrata anche entro gli <i>harem</i>
di quei Khan.
</p>
<p>
— Guai a loro! — urlò il giovane. — Per quanto siano potenti,
il mio <i>kangiarro</i> saprebbe raggiungerli.
</p>
<p>
— La mia non è stata che una supposizione, padrone, — disse
il gigante.
</p>
<p>
— E nondimeno mi ha colpito profondamente il cuore, più
dolorosamente d'un colpo di pugnale.
</p>
<p>
— Possono avere di mira solamente le ricchezze della tua
fidanzata, signore.
</p>
<p>
— Vadano pure i cofani pieni d'oro e di gioielli di Talmà,
ma non lei. L'amo così immensamente, Tabriz, che non potrai
mai fartene un'idea, m'intendi?
</p>
<p>
Se corro attraverso la steppa, mi pare di vederla fuggire
dinanzi a me fra le alte erbe, come una visione celeste; se dormo,
mi pare di vederla entrare silenziosamente nella tenda del <i>beg</i>
e accostarsi al mio capezzale e sussurrarmi parole d'amore; se
inseguo una fiera o caccio col falco, mi pare che perfino gli animali
volatili abbiano qualche cosa di comune con Talmà.
</p>
<p>
M'intendi, Tabriz? Aizza il tuo cavallo, senza tregua, senza
compassione. Se muore poco importa. Abbiamo cavalli in abbondanza.
</p>
<p>
— Cani di predoni! — ruggì il gigante. — Ne farò un macello
di quei ladri! È tempo che le Aquile ritornino nelle loro maledette
steppe della Ghirghisia.
</p>
<p>
— Sferza, Tabriz.&nbsp;—
</p>
<p>
I due stalloni persiani, quantunque galoppassero da quasi una
<span class="pagenum" id="Page_39">[39]</span>
mezz'ora, non rallentavano, anzi pareva che aumentassero continuamente
la loro corsa, non ostante che le sabbie trasportate dal
vento, si abbattessero in vere trombe su di loro.
</p>
<p>
Ad un tratto Tabriz mandò un grido.
</p>
<p>
— Hai udito, padrone?
</p>
<p>
— Che cosa?
</p>
<p>
— Una scarica di fucili.
</p>
<p>
— Arresta il tuo cavallo.&nbsp;—
</p>
<p>
Il gigante, con una strappata violenta, fece fare al suo destriero
un volteggio fulmineo, poi lo costrinse a piegarsi sui garretti,
perchè il ventre toccò le erbe della steppa.
</p>
<p>
Hossein, che era forse il più abile cavaliere della steppa, aveva
fermato quasi di colpo il suo, a rischio di spezzargli le gambe.
</p>
<p>
Le raffiche in quel momento si succedevano con estrema violenza,
trascinando trombe di sabbia, che giravano vorticosamente
attraverso le tenebre, spezzandosi e rovesciando sulle steppe vere
cortine di granelli.
</p>
<p>
— Ascolta attentamente, padrone, — disse Tabriz.
</p>
<p>
— Non odo che i ruggiti del vento, — rispose Hossein, che
si era curvato innanzi e che nondimeno si sentiva bagnare la
fronte.
</p>
<p>
I due cavalli, colla testa curva fino in mezzo alle alte erbe,
pareva che ascoltassero anch'essi, pur soffiando rumorosamente:
</p>
<p>
Ora erano fischi stridenti che terminavano in un lungo gemito,
come d'una persona sgozzata; ora invece erano sibili prolungati,
che morivano quasi subito come se tra le erbe si spegnessero
ad un tratto; oppure muggiti assordanti, che parevano prodotti
dal rompersi delle onde del mar Caspio o da quelle dell'Aral.
</p>
<p>
— Odi, padrone, — chiese improvvisamente il gigante, raccogliendo
le briglie e stringendo le ginocchia per lanciare nuovamente,
a corsa sfrenata, il suo magnifico khorassano, che sembrava
impaziente di riprendere lo slancio.
</p>
<p>
— Sì, una scarica di archibugi, — disse Hossein, che era
diventato pallidissimo.
</p>
<p>
— Assalgono la casa di Talmà.
</p>
<p>
— Partiamo!... Partiamo!...&nbsp;—
</p>
<p>
I due cavalli persiani, sentendo allentare le briglie, ripartirono
colla velocità d'una tromba.
</p>
<p>
L'abitazione di Talmà non doveva essere lontana più di tre
<span class="pagenum" id="Page_40">[40]</span>
miglia, distanza che quegli impareggiabili corridori potevano superare
in meno d'un quarto d'ora.
</p>
<p>
— Prepara le pistole ed il <i>kangiarro</i>, Tabriz, — disse Hossein,
che pareva in preda ad una terribile collera.
</p>
<p>
Galoppavano colla testa curva, per non venire acciecati dalle
trombe di sabbia che non cessavano di roteare sulle ali del vento
e respiravano rumorosamente.
</p>
<p>
Quella seconda corsa durò, sempre velocissima, un'altra mezz'ora;
poi Hossein che tendeva sempre ansiosamente gli orecchi
e che scrutava attentamente la tenebrosa pianura, trattenne nuovamente,
quasi di colpo, il suo khorassano, a rischio di venire
sbalzato a terra.
</p>
<p>
— Attenti, Tabriz! — esclamò.
</p>
<p>
— Che cos'hai, padrone? — chiese il gigante.
</p>
<p>
— I lupi.
</p>
<p>
— Brutto segno. Avranno le Aquile dietro di loro.
</p>
<p>
— Fermiamoci un momento e vediamo. Se la casa di Talmà
fosse stata già assalita, a quest'ora avremmo udito qualche colpo
di fucile. Giungeremo quindi a tempo.&nbsp;—
</p>
<p>
I banditi che infestano le steppe turchestane, hanno una
maniera speciale e curiosissima per dare la caccia agli uomini;
maniera ben triste, ma molto sicura perchè non lascia alcuna
traccia dei delitti che commettono: seguono i lupi.
</p>
<p>
È saputo da tutti che quelle bestie non aggrediscono che gli
uomini isolati, o per lo meno che siano in piccoli gruppi. Appena
i loro lugubri ululati, che il vento porta assai lontani, giungono
agli orecchi dei predoni, questi balzano sui loro cavalli e prendendo
la via più breve, piombano sui disgraziati viaggiatori, che
vengono senza pietà scannati e derubati.
</p>
<p>
I lupi, intimiditi da quella improvvisa comparsa di tanti cavalieri,
non osano avanzare e s'arrestano a qualche distanza, in
attesa che il delitto sia compiuto. Appena i banditi se ne vanno,
entrano a loro volta in scena e la cena, soventi volte molto abbondante,
non manca mai loro.
</p>
<p>
Si afferma anzi dai turchestani, che i lupi non assaltino mai,
anche se sono in grossissimo numero, i banditi della steppa. Si
vede che hanno ormai capito che quelli sono i loro provveditori di
carne umana, e perciò li rispettano; tuttavia non possiamo assicurare
l'autenticità di questo fatto.
</p>
<p>
<span class="pagenum" id="Page_41">[41]</span>
</p>
<p>
Hossein e Tabriz si erano guardati intorno. Piccole ombre cogli
occhi fosforescenti che sembravano di bragia, correvano con fantastica
celerità per la pianura, spiccando grandi salti al di sopra delle
alte erbe.
</p>
<p>
— Sono ben lupi, quelli, — disse Hossein, senza manifestare
alcuna inquietudine.
</p>
<p>
— Sì, padrone, — rispose Tabriz, levando dalle fonde due
pistole, armi forse migliori del lungo archibugio.
</p>
<p>
— Non inquietiamoci per quelli, — disse il giovane. — Non
mi sembrano in tal numero da osare un attacco, e poi i nostri
khorassani hanno le zampe più leste delle loro.
</p>
<p>
— E lo sanno, padrone; guarda come son tranquilli.
</p>
<p>
— Si tratta ora di sapere se le Aquile della steppa si trovano
dietro di noi o dinanzi.
</p>
<p>
— È difficile indovinare da quale parte verranno.
</p>
<p>
— Che cosa mi consigli di fare?
</p>
<p>
— Riprendere lo slancio e far correre i lupi, mio signore.
Finora non hanno cominciato ad ululare e forse i predoni sono
ancora molto lontani.
</p>
<p>
— Avanti dunque!... E teniamoci in sulle difese.&nbsp;—
</p>
<p>
I due khorassani mandarono un lungo nitrito, alzarono gli
orecchi e ripartirono cogli occhi scintillanti, le narici dilatate e la
bella testa non più curva innanzi, bensì gettata indietro. I carnivori
salutarono la partenza dei khorassani con uno spaventevole
ululato, che si ripercosse lungamente nella tenebrosa pianura,
non ostante i fischi ed i muggiti delle raffiche.
</p>
<p>
— I maledetti ci annunciano alle Aquile, — disse Tabriz serrando
le ginocchia e armando una delle due pistole.
</p>
<p>
— Non far fuoco per ora, — disse Hossein. — I banditi potrebbero
anche credere che i lupi diano la caccia a qualche drappello
di onagri (asini selvaggi) o di gazzelle.&nbsp;—
</p>
<p>
I lupi facevano sforzi prodigiosi per non perdere terreno e
continuavano a balzare fra le erbe, ululando a tutta gola.
</p>
<p>
Divisi in due file, galoppavano a destra ed a sinistra dei due
khorassani, tenendosi ad una distanza di cinquanta o sessanta
metri.
</p>
<p>
Non essendo più di una trentina fra tutti, non si sentivano abbastanza
forti per precipitarsi risolutamente all'attacco. Probabilmente
<span class="pagenum" id="Page_42">[42]</span>
contavano o sull'esaurimento delle forze dei cavalli, o sulla caduta
dell'uno o dell'altro, per avventarsi.
</p>
<p>
Quella corsa sfrenata durava solo da pochi minuti, quando
Tabriz scorse sulla linea dell'orizzonte, che aveva cominciato un
po' a rischiararsi, grandi ombre che si serravano rapidamente.
</p>
<p>
— Padrone! — disse. — Le Aquile sono dinanzi a noi. Guarda
quella linea oscura che si muove laggiù. Si preparano a chiuderci
il passo.
</p>
<p>
— Le Aquile! — esclamò Hossein, alzandosi sulle larghe
staffe d'acciaio, per abbracciare maggior spazio.
</p>
<p>
— Sì, padrone, non m'inganno, io.&nbsp;—
</p>
<p>
Hossein mandò un vero ruggito:
</p>
<p>
— Quei miserabili sperano di arrestare il nipote di Agha beg!...
Passeremo attraverso le loro fila come palle di cannone!... Fuori
il <i>kangiarro</i>, Tabriz!
</p>
<p>
— L'ho già in mano, — rispose il gigante.
</p>
<p>
— Le briglie fra i denti e una pistola nella ventriera.
</p>
<p>
— È fatto.
</p>
<p>
— A tutta corsa!... Sfonderemo la loro linea.
</p>
<p>
— Non ne dubitare, signore.&nbsp;—
</p>
<p>
Giunti a cinquanta passi, una voce chiese improvvisamente:
</p>
<p>
— Chi vive? Fermatevi!...
</p>
<p>
— Amici della steppa, — rispose Hossein alzando il <i>kangiar</i>.
</p>
<p>
— Fermatevi!...
</p>
<p>
— Sì, aspetta un momento!... Aizza, Tabriz, e piombiamo
addosso a quei miserabili.&nbsp;—
</p>
<p>
Un cavaliere si era staccato dalla linea e muoveva incontro a
loro a piccolo trotto.
</p>
<p>
Hossein alzò la lunga pistola che aveva nella mano sinistra,
mirò qualche istante, poi fece fuoco.
</p>
<p>
Il bandito, colpito in mezzo al petto dall'infallibile palla del
giovane, allargò le braccia abbandonando le briglie e l'arcione
e stramazzò pesantemente fra le erbe, mentre il suo cavallo,
spaventato dal lampo e dalla detonazione, dopo d'aver spiccato
un gran salto di fianco, si dava a precipitosa fuga attraverso alla
steppa.
</p>
<p>
— Carica, Tabriz! — urlò il giovane. — Addosso a quei
cani!&nbsp;—
</p>
<p>
I due cavalieri giunsero come un uragano sui banditi schierati
<span class="pagenum" id="Page_43">[43]</span>
su una lunga linea. Erano quindici o venti, bene montati e anche
bene armati; tuttavia Hossein e Tabriz non esitarono un momento
a caricarli, sapendo bene che nessuno avrebbe potuto arrestare lo
slancio indiavolato dei due khorassani.
</p>
<p>
— Addosso! — urlò un'ultima volta il prode figlio del <i>beg</i>,
che aveva presa un'altra pistola.
</p>
<p>
Serrarono i ginocchi sui fianchi dei cavalli e spararono simultaneamente
due colpi, poi fecero impeto sulla fila, menando colpi
furiosi a destra ed a sinistra coi <i>kangiarri</i>.
</p>
<p>
Parve che quella carica furiosa e l'audacia dei due turchestani,
producesse un gran panico fra quei banditi, poichè invece di
stringere la fila e di chiudere il passo, fecero fare ai loro cavalli
un salto di fianco, lasciando libero il varco. Lo strano si è poi
che non pensarono, nella confusione, di far uso dei loro fucili,
che pur tenevano fra le mani.
</p>
<p>
I due cavalieri, dopo d'aver spaccata la testa ai due banditi,
che si erano trovati a portata di mano, passarono come una tromba
attraverso i nemici, ormai disorganizzati dal loro slancio impetuoso,
continuando la loro rapidissima corsa attraverso le fitte erbe della
pianura.
</p>
<p>
— Allenta le briglie, Tabriz! — gridò Hossein, — I banditi
ci daranno ora la caccia.&nbsp;—
</p>
<p>
Alcune detonazioni rimbombarono alle loro spalle e tosto essi
udirono i proiettili a fischiare non già in alto, bensì rasente le erbe.
</p>
<p>
Tabriz si volse e si guardò alle spalle.
</p>
<p>
Le Aquile della steppa, furiose di non aver potuto arrestare
a tempo i due audaci cavalieri e anche smaniose di vendicare
la morte dei loro tre compagni, si erano messi in caccia, urlando
ferocemente.
</p>
<p>
Come però abbiamo detto, se i cavalli turchestani hanno una
resistenza straordinaria, non hanno la velocità e lo slancio dei
cavalli persiani e specialmente di quelli del Khorassan, sicchè
era molto difficile che potessero raggiungere i due fuggiaschi,
quantunque le cavalcature di questi avessero galoppato quasi un
paio d'ore.
</p>
<p>
Dopo il primo slancio impetuosissimo, i cavalli turchestani
erano infatti rimasti indietro, non ostante le frustate furiose dei
loro cavalieri.
</p>
<p>
— Non ci perderanno di vista, — disse Hossein.
</p>
<p>
<span class="pagenum" id="Page_44">[44]</span>
</p>
<p>
— Fra poco saremo alla casa di Talmà e allora.... — rispondeva
Tabriz, quando una scarica fragorosa, echeggiata in quel
momento dinanzi a loro, gli interruppe bruscamente la frase.
</p>
<p>
Hossein mandò un grido:
</p>
<p>
— Attaccano!....
</p>
<p>
— Sì, la casa della tua fidanzata, signore, — aggiunse Tabriz,
che era diventato pallido.
</p>
<p>
— Ah!.... Miserabili!... — urlò Hossein.
</p>
<p>
Una seconda scarica rintronò in quell'istante, più debole della
prima ed in altra direzione.
</p>
<p>
— Sono impegnate due lotte! — esclamò Tabriz. — Una al
nord e l'altra ad oriente. Che cosa significa questo doppio attacco?
</p>
<p>
— Non lo comprendi? Quei birbanti si sono divisi in due
schiere: l'una contro la casa di Talmà e l'altra contro il villaggio
dei Sarti, per impedire a questi di accorrere in aiuto della loro
signora.
</p>
<p>
Nemici alle spalle, nemici dinanzi e nemici sul fianco!.... Se
non moriamo questa notte, camperemo cent'anni!....
</p>
<p>
— Ci inseguono sempre?
</p>
<p>
— Sono lontani, signore, tuttavia non pare che abbiano intenzione
di lasciarci. Mi stupisce però una cosa.
</p>
<p>
— Quale?
</p>
<p>
— Che non facciano più uso dei loro fucili. Potrebbero ancora
colpirci.
</p>
<p>
— Vorranno prenderci vivi.
</p>
<p>
— Infatti quando siamo passati attraverso a loro, hanno sparato
ai nostri cavalli, piuttosto che su noi. Le palle rasentavano
le erbe della steppa.
</p>
<p>
— E noi approfitteremo di questa loro misteriosa magnanimità
per far strage dei loro corpi. Ah!... Un'altra scarica!... Quei cani
spingono l'assalto.
</p>
<p>
— Spingi il tuo cavallo.
</p>
<p>
— Vola come un falco.
</p>
<p>
A quella seconda scarica altre erano successe subito dopo. Le
Aquile della steppa dovevano avere trovata una forte resistenza
da parte dei servi di Talmà e fors'anche da parte dei Sarti, che
occupavano il villaggio.
</p>
<p>
Le detonazioni risuonavano sempre più vicine.
</p>
<p>
I due valorosi, curvi sulla sella, col <i>kangiarro</i> in mano, spiavano
<span class="pagenum" id="Page_45">[45]</span>
ansiosamente l'orizzonte. Una estrema ansietà si era impadronita
di entrambi e sul loro viso si leggeva una collera intensa.
</p>
<p>
— Talmà, vengo! — ripeteva Hossein. — Resisti, ancora pochi
minuti. L'uomo che ami sta per giungere.&nbsp;—
</p>
<p>
Poi a un tratto esclamò:
</p>
<p>
— Ecco la casa della mia bella fanciulla! I banditi l'assalgano.&nbsp;—
</p>
<p>
Lampi brillavano fra le erbe e altri lampi balenavano al di
sopra d'una massiccia costruzione giganteggiante nelle tenebre.
</p>
<p>
— Padrone — disse Tabriz, — giriamo dietro la casa. Le
Aquile attaccano di fronte e non vedo brillare alcun lampo dalla
parte della cinta.
</p>
<p>
— Sia pure, quantunque abbia un desiderio intenso di piombare
su quelle canaglie e di sciabolarle.
</p>
<p>
— È meglio essere prudenti, signore. Sono in troppi e non si
sa mai dove vada a finire una palla di pistola o di moschetto.
</p>
<p>
— Gira al largo, dunque. Ci prenderemo più tardi la nostra
rivincita.&nbsp;—
</p>
<p>
Invece di dirigersi direttamente verso la casa, vi passarono
dietro, senza che le Aquile della steppa, troppo affaccendate a dare
l'attacco, si fossero accorte del loro arrivo.
</p>
<div class="chapter">
<h2 id="cap6">CAPITOLO VI.
<span class="smaller">Talmà la bella.</span></h2>
</div>
<p>
Mentre i turcomanni, popolo assolutamente nomade, vive sotto
le tende, il sarto che forma una tribù a parte, quantunque abiti
pure la grande steppa che si svolge fra il mar Caspio e l'Aral,
vive in massicce costruzioni, che fino ad un certo punto possono
chiamarsi case.
</p>
<p>
Non essendovi foreste nel Turckestan, perchè nel corso dei
secoli sono scomparse, avendo gli abitanti abbattuti gli alberi
senza sostituirli con altri, il sarto non può avere legname, sicchè
ricorre alla terra che è di natura argillosa.
</p>
<p>
Ne cava una quantità sufficiente per edificare la sua casa, forma
mattoni che lascia poi seccare al sole, non potendo in nessun
modo cuocerli, sempre per la mancanza dell'occorrente combustibile.
</p>
<p>
<span class="pagenum" id="Page_46">[46]</span>
</p>
<p>
Quelle abitazioni, basse, massicce e colle loro pareti grigiastre,
fanno una pessima impressione. Le camere poi sono piccolissime,
col soffitto poco elevato e le porte così anguste, che chi le abita,
per entrarvi, è costretto a curvarsi.
</p>
<p>
Tutta la costruzione è di terra, salvo le architravi delle porte,
formate da piccoli pezzi di legno levati con infinita fatica dagli
<i>arctha</i>, quei giganteschi ginepri che crescono solo nelle valli
lontane o sui pendii delle colline, o tolti dalle piante che si allevano,
con cure infinite, nei giardini.
</p>
<p>
Si capisce che quelle case che hanno i tetti formati da semplici
canne, coperte di putrelle appena disgrossate, non possono
avere lunga durata. Le piogge, che in quelle regioni talvolta
durano parecchie settimane, le rovinano in modo tale, che il
povero sarto sovente è costretto ad abbandonare la sua dimora,
che lentamente si sfascia, e costruirsene un'altra.
</p>
<p>
Solo alle famiglie ricche è concesso d'avere delle case ampie
e solide, coi fondamenti di mattoni cotti, con porticati, cortili e
terrazze sulla cima. Nel disegno non differiscono però molto da
quelle dei poveri e sono del pari massicce, pesanti, piuttosto
basse, forse per evitare un disastro, essendo quelle steppe scosse
di frequente da terremoti formidabili.
</p>
<p>
Invece di essere semplici, son doppie, ossia divise in due parti
distinte da un cortile; una è lo <i>eskhiri</i>, che è riservato esclusivamente
alle donne, dove possono attendere alle loro occupazioni
e divertirsi al coperto d'ogni sguardo indiscreto; l'altra che chiamasi
<i>sakkir</i> e anche <i>birun</i>, è destinata agli uomini, ai loro amici
ed ai cavalli.
</p>
<p>
La casa di Talmà, non era una abitazione di poveri, essendo
figlia d'un <i>beg</i>, sarto che aveva accumulate molte ricchezze.
Aveva cortili, terrazze, muraglie massicce, finestre tutte interne,
chiuse da sbarre di ferro, sicchè si poteva considerare come una
vera fortezza, imprendibile da parte di uomini armati di sole
pistole e d'archibugi.
</p>
<p>
Hossein e Tabriz, come abbiamo detto, erano giunti dietro la
casa, senza che i banditi se ne fossero accorti.
</p>
<p>
Balzarono agilmente a terra prendendo i loro fucili e le pistole,
immaginandosi che le Aquile non avrebbero tardato a circondare
l'abitazione e s'accostarono al recinto che si estendeva dietro e
dove si trovavano i cavalli ed i montoni della figlia del <i>beg</i> sarto.
</p>
<p>
<span class="pagenum" id="Page_47">[47]</span>
</p>
<p>
— Lascia liberi i nostri khorassani — disse il giovane Tabriz. — Sapranno
ritrovare la nostra tenda anche senza di noi. Non
voglio che i banditi li vedano.&nbsp;—
</p>
<p>
Il gigante tolse le briglie ed il morso, onde fossero maggiormente
liberi, poi sferrò loro due poderosi calci.
</p>
<p>
I due khorassani, non abituati a quel brutale trattamento,
s'impennarono violentemente, poi partirono ventre a terra, scomparendo
ben presto fra le tenebre.
</p>
<p>
— Se ne sono andati, padrone, — disse il gigante.
</p>
<p>
— Sali sulla cinta e aiutami.
</p>
<p>
— Un momento, padrone. Bisognerebbe avvertire i difensori
della casa, se no, credendoci Aquile, ci prenderanno a fucilate.
</p>
<p>
— È vero, — rispose il giovane a cui batteva forte il cuore. — Come
fare?&nbsp;—
</p>
<p>
Hossein stava per rispondere, quando un'ombra umana comparve
sul terrazzo sovrastante la casa.
</p>
<p>
— Amici! — gridò Hossein, mentre dalla parte opposta rimbombava
una scarica. — Sono il figlio del <i>beg</i> Agha. Non fare
fuoco.&nbsp;—
</p>
<p>
L'uomo che aveva già puntato il fucile, avendoli oramai scorti,
abbassò l'arma.
</p>
<p>
— Getta una fune, presto, — aggiunse il giovane. — I banditi
stanno per giungere.&nbsp;—
</p>
<p>
L'uomo scomparve subito.
</p>
<p>
— Sali sulla cinta, — continuò Hossein, volgendosi verso
Tabriz. — Li vedo giungere.&nbsp;—
</p>
<p>
Il gigante spiccò un salto e s'aggrappò con ambe le mani
all'orlo superiore del muricciuolo, formato di argilla battuta; si
issò mettendosi a cavalcioni, poi porse le mani al suo giovane
padrone e lo innalzò colla stessa facilità, come avrebbe fatto con
un fanciullo.
</p>
<p>
Al di là della cinta vi erano numerosi cavalli i quali, spaventati
dalle detonazioni che echeggiavano continuamente sulla fronte
della casa s'inalberavano, cercando di spezzare le corregge che
li trattenevano ai pali piantati nel suolo.
</p>
<p>
Tabriz e Hossein attraversarono correndo il recinto e giunsero
sotto la casa, nel momento in cui una corda a nodi veniva gettata
dal terrazzo.
</p>
<p>
<span class="pagenum" id="Page_48">[48]</span>
</p>
<p>
— A te, padrone, — disse il gigante. — Affrettati perchè
vengono.
</p>
<p>
Per un momento posso tener testa a quei ladroni.&nbsp;—
</p>
<p>
Dietro il muricciuolo, che avevano poco prima varcato, si udivano
i banditi della steppa a schiamazzare. Anche essi si preparavano
a dare la scalata al recinto.
</p>
<p>
Hossein strinse la fune, senza perdere tempo e si issò lestamente
fino sulla terrazza, dove un servo di Talmà lo aspettava,
tenendo in mano il moschetto già armato.
</p>
<p>
— Tu, signore! — esclamò quell'uomo. — Non ti aspettavo
così presto.
</p>
<p>
— Taci e preparati a far fuoco, — rispose Hossein, togliendosi
dalla spalla il fucile.
</p>
<p>
— Vi è Tabriz che deve ancora salire.&nbsp;—
</p>
<p>
Due spari rintronarono in quel momento dietro la muraglia
del recinto. Due banditi subito apparvero sull'orlo, per aiutare i
compagni a salire.
</p>
<p>
— Sali, Tabriz! — Gridò Hossein.
</p>
<p>
Poi volgendosi verso il servo di Talmà, aggiunse:
</p>
<p>
— Tira!... A me quello di destra, e a te quello di sinistra.&nbsp;—
</p>
<p>
Due detonazioni seguirono una dietro all'altra ed i banditi,
che erano già a cavalcioni della cinta, stramazzarono dall'altra
parte.
</p>
<p>
In quel momento Tabriz metteva i piedi sul terrazzo.
</p>
<p>
— Va' a vedere la tua Talmà, padrone, — disse poi.
</p>
<p>
Il giovane attraversò la terrazza, tenendosi curvo onde non
esporsi ai tiri dei banditi e scese una gradinata coperta, che metteva
capo ad una specie di veranda, dove alcuni uomini, nascosti
dietro il parapetto, facevano fuoco.
</p>
<p>
— Talmà! — gridò Hossein, vedendo fra loro biancheggiare
una forma femminile.
</p>
<p>
Un gran grido rispose:
</p>
<p>
— Il mio prode fidanzato!... Siamo salvi!... Fuoco, amici,
fuoco!&nbsp;—
</p>
<p>
Poi la giovane si slanciò fuori dal gruppo, cadendo fra le
braccia di Hossein.
</p>
<p>
Talmà giustificava pienamente la rinomanza d'essere la più
bella fanciulla della grande steppa turchestana.
</p>
<p>
Quantunque non dovesse avere più di quindici anni, era quasi
<span class="pagenum" id="Page_51">[51]</span>
alta come Hossein, con forme bene sviluppate, come amano quei
popoli, fra cui la magrezza nelle donne equivale a tutto ciò che può
esservi di brutto, con grandi occhi oscuri, sormontati da bellissime
sopracciglia dall'arcata perfetta e capelli neri come l'ala dei corvi,
che teneva raccolti in un gran numero di trecce adorne di gruppetti
di perle.
</p>
<p>
Come già tutte le donne sarte, indossava una zimarra di seta
verde, aperta sul dinanzi per lasciar vedere parte della camicia
di seta bianca e calzoni larghi e imbottiti internamente, in modo
da non lasciar trasparire la gamba, e calzava alti stivaletti di
cuoio rosso, colla punta assai rialzata.
</p>
<p>
Attorno alle anche, aveva uno sciallo di kachemire, dalle
splendide tinte, annodato sul dinanzi coi due capi pendenti fino
quasi a terra.
</p>
<p>
Malgrado l'imminenza del pericolo, non dovesse averle lasciato
tempo di occuparsi troppo della sua persona, aveva ai polsi dei
ricchissimi e pesanti braccialetti d'oro e agli orecchi dei lunghi
pendenti, formati da perle riunite con turchesi e con rubini.
</p>
<p>
— Giungi a tempo, mio valoroso Hossein, — disse la fanciulla,
la cui voce tremava. — E tuo zio? E Abei? Sei giunto colla
tua scorta?
</p>
<p>
— Solo con Tabriz, ma non temere, mia dolce Talmà. Fra
un'ora o due i miei uomini saranno qui e faremo un macello delle
Aquile della steppa.
</p>
<p>
È tutta asserragliata la casa?
</p>
<p>
— Tutte le porte sono barricate.
</p>
<p>
— Di quanti uomini disponi?
</p>
<p>
— Di nove: uno l'ho mandato a te. L'hai veduto?
</p>
<p>
— Sì, ed è anche morto. Vieni via di qui: le palle fioccano
da tutte le parti. Occupiamoci della difesa.
</p>
<p>
— Hossein, non esporti ai loro fucili! — gridò Talmà, vedendo
che stava per precipitarsi verso il parapetto della galleria.
</p>
<p>
— Non temo — rispose il giovane, liberandosi con dolce
violenza dalle braccia di Talmà.
</p>
<p>
— Rifugiati nella tua stanza: non corriamo alcun pericolo per
ora.&nbsp;—
</p>
<p>
La fanciulla fece un energico gesto di diniego.
</p>
<p>
— Sono la figlia d'un <i>beg</i>, — disse. — Ho anch'io nelle mie
vene il sangue d'un guerriero.
</p>
<p>
<span class="pagenum" id="Page_52">[52]</span>
</p>
<p>
Voglio sfidare le palle di quei miserabili al tuo fianco, mio
valoroso Hossein.&nbsp;—
</p>
<p>
Il giovane guardò la fidanzata con orgoglio, poi disse:
</p>
<p>
— Come sei la più bella fanciulla della nostra steppa, sei
anche la più ardita. Vieni, mia dolce Talmà, noi mostreremo alle
Aquile come sanno combattere gli uomini del Caspio e le fanciulle
dell'Aral.&nbsp;—
</p>
<p>
La prese per una mano e la trasse verso il muricciuolo dove
i servi, inginocchiati, l'un presso l'altro, mantenevano un fuoco
vivissimo contro i predoni, che tentavano di farsi sotto per dare
la scalata alla casa.
</p>
<p>
La lotta si era impegnata vivissima. Gli assedianti, che erano
in grosso numero, erano sbucati dalle alte erbe, in mezzo alle
quali si erano tenuti fino allora nascosti per non esporsi al tiro
degli assediati e strisciavano sulla terra sgombra, spingendo innanzi
a loro una scala lunga e massiccia.
</p>
<p>
Parecchi si erano però tenuti indietro e, mezzo celati sul margine
della steppa erbosa, sparavano sulla galleria per cercare di
allontanare i difensori.
</p>
<p>
Hossein e Talmà, riparati da uno dei massicci pilastri che
reggevano l'orlo del terrazzo sovrastante, avevano a loro volta
aperto il fuoco, mentre un servo, inginocchiato dietro di loro, ricaricava
i fucili di ricambio.
</p>
<p>
La fanciulla, abituata alle scorrerie dei banditi della steppa,
che più volte avevano già assaliti i villaggi sarti, non manifestava
alcun timore e sparava tranquillamente, orgogliosa di mostrare
il suo coraggio al nipote del fiero <i>beg</i>.
</p>
<p>
Solo, di quando in quando, volgeva la testa verso il fidanzato
scambiando con lui un sorriso.
</p>
<p>
La fucilata diventava di momento in momento più intensa. I
banditi irritati di essere tenuti in iscacco da un così piccolo numero
di difensori, che credevano di spazzare via con tutta facilità,
si spingevano audacemente innanzi, quantunque molti di loro giacessero
a terra morti o feriti.
</p>
<p>
Hadgi li spingeva all'attacco, urlando ferocemente e promettendo
ai suoi uomini le teste dei servi di Talmà. Forse fra i
banditi vi era anche il <i>mestvires</i>, che era il vero capo di quell'accozzaglia
di ladri, però il furfante si guardava bene dal mostrarsi.
</p>
<p>
<span class="pagenum" id="Page_53">[53]</span>
</p>
<p>
Hossein non si scoraggiava però e fucilava i più furibondi,
senza mai mancarli una sola volta.
</p>
<p>
— Che cosa fa dunque mio cugino? — si chiese ad un certo
momento. — A quest'ora dovrebbe essere qui.
</p>
<p>
— Sei inquieto per loro è vero, Hossein? — chiese la bella
Talmà, che col viso animato da una viva collera non risparmiava
i predoni. — Che sia accaduta qualche disgrazia al beg?
</p>
<p>
— A lui, no!... Egli quantunque vecchio è troppo temuto dalle
Aquile e nessuno oserebbe assalirlo.
</p>
<p>
È per mio cugino che sono piuttosto inquieto. Non comprendo
come non si veda ancora.
</p>
<p>
— Che i banditi ci prendano prima che egli arrivi? Sono spaventata
per te, mio Hossein. Tu lotterai fino alla fine, per cadere
sotto i colpi di quei miserabili, — disse Talmà, con un singhiozzo.
</p>
<p>
— Taci, luce dei miei occhi, — disse Hossein, quasi con rabbia. — Non
angosciare il guerriero che combatte.
</p>
<p>
Fuoco Talmà, là in mezzo a quel gruppo!... Tabriz, a me!&nbsp;—
</p>
<p>
Il gigante, che sparava sempre sul terrazzo, non ostante il
fragore della fucilata, aveva udito il grido del suo padrone.
</p>
<p>
— Che due di voi vadano a sostituirlo, — continuò Hossein,
volgendosi verso i servi che facevano fuoco in mezzo ad una fitta
nuvola di fumo.
</p>
<p>
Tabriz in quel momento comparve, tenendo in mano il suo
lungo fucile che fumava ancora.
</p>
<p>
— Che cosa vuoi, padrone? — chiese, curvandosi dietro uno
dei pilastri per evitare le palle che sibilavano attraverso la veranda,
conficcandosi nella parete.
</p>
<p>
— Sono entrate nel recinto le Aquile? — chiese Hossein.
</p>
<p>
— No, mio signore. Sono ancora a cavalcione del muricciuolo
e non pare che abbiano fretta di spingersi sotto la casa.
</p>
<p>
— Ho bisogno della tua forza.
</p>
<p>
— Sono pronto a tutto.
</p>
<p>
— Indietro, Talmà.
</p>
<p>
— Ah!... Tu, signora! — esclamò il gigante, che non l'aveva
ancora veduta. — Non è questo il tuo posto.
</p>
<p>
— Lasciami sparare ancora un colpo, Tabriz.&nbsp;—
</p>
<p>
Alcune grida mandate dai servi, li avvertirono che qualche
cosa di grave stava per accadere.
</p>
<p>
Hossein gettò un rapido sguardo al di sopra del parapetto.
</p>
<p>
<span class="pagenum" id="Page_54">[54]</span>
</p>
<p>
— Hanno alzata la scala! — gridò.
</p>
<p>
— Lascia che salgano padrone, — disse Tabriz, rimboccandosi
le ampie maniche e mostrando due braccia grosse, quanto quelle
d'un gorilla e irte di enormi sporgenze.&nbsp;—
</p>
<p>
Hossein spinse la fanciulla verso una delle stanze che avevano
le porte sulla galleria.
</p>
<p>
— Là, amica, — disse con voce alterata. — Questo è il momento
terribile e bisogna che tu non ti trovi presso di me.
</p>
<p>
Il mio cuore tremerebbe troppo per te.
</p>
<p>
— No, Hossein. Se dobbiamo morire, voglio cadere al tuo fianco,
mio prode! — gridò la fanciulla con esaltazione.
</p>
<p>
— È il guerriero che comanda, non l'uomo che ama, — rispose
il fiero nipote del terribile <i>beg</i>. — Obbedisci!&nbsp;—
</p>
<p>
Si strappò bruscamente dalle braccia di Talmà, che lo avevano
avvinghiato e si slanciò attraverso il fumo, levandosi dalla cintura
le pistole.
</p>
<p>
— Eccomi, Tabriz, — disse. — Salgono!
</p>
<p>
— Sì e li aspetto, — rispose il gigante con voce tranquilla.
</p>
<p>
Dieci o dodici banditi si erano subito inerpicati sulla scala, tenendo
i kangiarri stretti fra i denti, mentre altri facevano un fuoco
infernale, mandando le palle contro il soffitto della galleria.
</p>
<p>
— A te, Tabriz! — gridò Hossein, dominando, colla sua voce
squillante, i clamori assordanti dei banditi.
</p>
<p>
Il gigante, che stava rannicchiato dietro al parapetto, s'alzò di
colpo, afferrò le due estremità della scala e, facendo appello a tutte
le sue forze, la spinse innanzi.
</p>
<p>
Resa pesantissima pel numero degli assalitori i quali s'innalzavano
rapidamente, dapprima resistette, poi si rovesciò all'indietro,
cadendo fra le erbe della steppa.
</p>
<p>
Tutti quelli che la montavano capitombolarono fra un immenso
urlo di spavento, rompendosi chi la testa, chi le braccia, chi le
gambe.
</p>
<p>
— Ecco fatto, — disse Tabriz, ridendo. — Spero che quei bricconi
non torneranno nella steppa della fame in troppo buona salute.&nbsp;—
</p>
<p>
In quel punto si udì uno dei servi di Talmà ad urlare:
</p>
<p>
— Vedo dei cavalieri che accorrono!... I Sarti! I Sarti!...&nbsp;—
</p>
<p>
Hossein si era precipitato verso il parapetto, mentre Tabriz, che
pareva fosse diventato improvvisamente furioso, con un colpo di
<span class="pagenum" id="Page_55">[55]</span>
spalla faceva crollare uno dei pilastri della veranda, a rischio di
far cadere una parte del terrazzo sovrastante, coprendo di macerie
le Aquile che stavano per rialzare la scala.
</p>
<p>
Quattro o cinque drappelli di cavalieri giungevano a briglia
sciolta, attraversando la steppa come un uragano. Ai primi chiarori
dell'alba si poteva distinguere un bel vecchio dalla lunga barba
bianca, cavalcare alla loro testa su un destriero nero come un corvo
e che spiccava dei salti straordinari.
</p>
<p>
— Mio zio! — esclamò Hossein. — Amici, Tabriz, siamo
salvi.&nbsp;—
</p>
<p>
Un grido che parve un colpo di tuono, uscì dalle labbra del
vecchio.
</p>
<p>
— Agha <i>beg</i> vi uccide, miserabili!... È il terrore delle Aquile!...
Fuoco e caricate col <i>kangiarro</i>!... Spazziamo queste canaglie!...&nbsp;—
</p>
<p>
I banditi, accortisi dell'arrivo di quei drappelli che erano numerosissimi
e ansiosi di prendere parte alla lotta, si ripiegarono
disordinatamente verso la steppa.
</p>
<p>
— In sella! — comandò Hadgi, il luogotenente del <i>mestvires</i>. — Riprenderemo
al momento opportuno la partita.&nbsp;—
</p>
<p>
Una tromba squillò sonoramente. Era il segnale della fuga.
</p>
<p>
I banditi che si trovavano dietro la casa di Talmà e che sparavano
sul terrazzo, udendo quel segnale, abbandonarono precipitosamente
la cinta, raggiungendo i loro camerati che saltavano
in sella, sotto il fuoco vivissimo degli assediati.
</p>
<p>
— Al galoppo! — ordinò Hadgi — La partita è perduta.&nbsp;—
</p>
<p>
Le Aquile allentarono le briglie e s'allontanarono in due lunghe
file, scomparendo verso occidente, prima che il vecchio beg ed i
suoi drappelli avessero avuto il tempo di chiudere loro la ritirata
e d'impegnare la lotta.
</p>
<div class="chapter">
<h2 id="cap7">CAPITOLO VII.
<span class="smaller">La scomparsa di Abei Dullah.</span></h2>
</div>
<p>
Il vecchio <i>beg</i>, rimasto solo a guardia dell'immensa tenda, dopo
la partenza precipitosa di Hossein e di Tabriz pel nord e di Abei
Dullah per l'occidente trovandosi la scorta in quella direzione,
aveva fatto subito i suoi preparativi di difesa, non essendo improbabile
che qualche manipolo di banditi cercasse di approfittare dell'assenza
<span class="pagenum" id="Page_56">[56]</span>
dei due giovani e del servo, per tentare un colpo di
mano.
</p>
<p>
La notizia dell'imminente matrimonio di Hossein con Talmà la
bella, doveva essersi sparsa a grande distanza nella steppa, essendo
il vecchio beg conosciuto da tutte le tribù e, siccome i regali di
nozze dei ricchi sono sempre costosissimi, non era difficile supporre
che quell'attacco fosse diretto più contro quei regali, che contro
i fidanzati, almeno così la pensava il <i>beg</i>.
</p>
<p>
Giah Agha era però un tale uomo da far tremare anche da solo
parecchie Aquile della steppa. Nella sua gioventù era stato un guerriero
indomito e gli anni non avevano calmati ancora i suoi istinti
battaglieri, nè scemata la fama di coraggiosissimo, che si era guadagnata.
</p>
<p>
Non appena i tre cavalieri scomparvero fra le tenebre, staccò
i suoi archibugi che erano appesi ai pali della tenda, una mezza
dozzina circa e tutti splendidi e di lunga portata, avendoli acquistati
dai persiani che godevano allora fama di abilissimi armaiuoli; si
cacciò nella cintura le sue due pistole ed il <i>kangiarro</i>, che aveva
l'impugnatura d'oro con turchesi e rubini e andò a sedersi sulla
soglia della tenda, mettendosi accanto il <i>narghilè</i>.
</p>
<p>
— Se i ladroni verranno poi a farmi visita li riceverò come
si meritano — disse, riaccendendo la pipa, che nel frattempo si
era spenta.
</p>
<p>
— D'altronde la scorta non tarderà a giungere. Il cavallo di
Abei nulla ha da invidiare per velocità e per resistenza a quello
di Hossein ed al mio.
</p>
<p>
Il mio!... Sarà meglio che lo metta al sicuro e che me lo tenga
presso.
</p>
<p>
Heggiaz!...&nbsp;—
</p>
<p>
Un nitrito rispose subito alla chiamata del vecchio, poi un superbo
cavallo sorse dall'ombra, accostandosi all'entrata della tenda
e presentando il suo muso al padrone.
</p>
<p>
Era tutto nero, col pelo lucentissimo e bardato con un lusso
che solo un ricco <i>beg</i> può permettersi. Le briglie e la sella avevano
pendenti formati di zecchini e catenelle d'oro e la gualdrappa, che
scendevagli fino al ventre per ripararlo dall'umidità della notte,
era tutta ricamata in argento con numerosi gruppetti di perle di
Barehin ai quattro angoli.
</p>
<p>
Il <i>beg</i> gli gettò sulle nari una boccata di fumo odoroso, che il
<span class="pagenum" id="Page_57">[57]</span>
cavallo, al pari dei cammelli turchestani, parve gradire, poi gli
disse:
</p>
<p>
— Coricati presso di me, mio bravo Heggiaz. Tu senti meglio
di me i nemici, anche quando sono ancora lontani.&nbsp;—
</p>
<p>
Il cavallo obbedì docilmente, coricandosi fra le alte erbe che
crescevano intorno alla tenda.
</p>
<p>
Il <i>beg</i> si era rimesso a fumare colla sua solita pacatezza, seduto
su un pesante cofano che Tabriz aveva colà collocato, onde
rinforzare meglio le pertiche reggenti la vasta tenda.
</p>
<p>
Di quando in quando s'interrompeva, per mettersi meglio in
ascolto e per scrutare le tenebre. Non udiva che il sibilar rabbioso
delle raffiche e dentro lo squillare inquieto dei falchi.
</p>
<p>
Passò un'ora, poi un'altra ne trascorse, senza che alcun essere
umano si mostrasse sulla steppa. Il <i>beg</i> non fumava più colla
calma abituale; aspirava rabbiosamente il fumo della sua pipa,
facendo gorgogliare fortemente l'acqua profumata coll'essenza
di rosa, racchiusa nel vaso di vetro.
</p>
<p>
Cominciava ad inquietarsi.
</p>
<p>
— Abei dovrebbe essere già qui colla scorta, — si ripeteva. — Che
gli sia accaduta qualche disgrazia o che abbia incontrato
qualche drappello di Aquile rimaste indietro? E di Hossein che
cosa ne sarà? Che sia giunto alla casa di Talmà?
</p>
<p>
Io non tremo per lui, ha Tabriz con sè che vale da solo dieci
uomini e poi Hossein è più audace e più forte di Abei.&nbsp;—
</p>
<p>
Ad un tratto il cavallo mandò un lungo nitrito e alzò di
colpo la testa verso l'occidente.
</p>
<p>
— Che cos'hai udito, mio bravo Heggiaz? — chiese il beg,
che si era pure levato, lasciando cadere il cannello di cuoio
rosso del <i>narghilè</i> e armando precipitosamente uno dei suoi sei
fucili. — È Abei che torna colla scorta o qualche Aquila che cerca
d'accostarsi?&nbsp;—
</p>
<p>
Tese gli orecchi, curvandosi verso il suolo, mentre l'intelligente
animale mandava un secondo nitrito e allungava maggiormente
il collo verso l'ovest.
</p>
<p>
— Deve essere Abei, — disse il <i>beg</i>, il cui udito ancora finissimo
aveva raccolto un lontano galoppo.
</p>
<p>
Dopo alcuni minuti il vecchio vide un cavallo galoppare
sfrenatamente verso la tenda, privo del cavaliere. Mandò un grido:
</p>
<p>
— Qui, Ader!&nbsp;—
</p>
<p>
<span class="pagenum" id="Page_58">[58]</span>
</p>
<p>
Il destriero fece, senza fermarsi, il giro della tenda, forse per
aver tempo di frenare lo slancio, poi andò a urtare Heggiaz con
tanta violenza da cadere sulle ginocchia.
</p>
<p>
— Solo, torna solo senza Abei! — esclamò il <i>beg</i>, precipitandosi
verso il cavallo. — Quale disgrazia è successa? È impossibile che
sia caduto, lui che è pure un abilissimo cavaliere e Ader poi
non avrebbe lasciato il suo padrone.&nbsp;—
</p>
<p>
Sollevò il cavallo e lo trasse entro la tenda, sotto la lampada.
Con un solo sguardo si avvide che quel bellissimo animale, un
farsistano come il suo, non aveva alcuna ferita.
</p>
<p>
Anche la bardatura era intatta, come quando era partito.
</p>
<p>
Il vecchio fece un gesto disperato.
</p>
<p>
— E non poter sapere nulla!... Abei scomparso, Hossein e Talmà
in pericolo!... Che cosa fare?... Maledette Aquile, che il Profeta
vi danni e che l'arsura non cessi di disseccare la vostra steppa
della fame!&nbsp;—
</p>
<p>
Stette un momento immobile guardando, cogli occhi dilatati da
una collera intensa, la pianura che il vento e le sabbie spazzavano,
poi prese una risoluzione disperata:
</p>
<p>
— Andiamo a chiamare in aiuto i Sarti.&nbsp;—
</p>
<p>
Legò il cavallo del nipote ad un palo della tenda, spense la
lampada, onde colla sua luce non attirasse l'attenzione degli scorridori
della steppa, abbassò il pesante tessuto di feltro che serviva
da portiera, quindi, gettandosi sulle spalle un fucile, uscì, gridando:
</p>
<p>
— Heggiaz!&nbsp;—
</p>
<p>
Il nobile animale s'accostò al padrone. Pareva che avesse compreso
che cosa si domandava da lui.
</p>
<p>
Il vecchio, a cui l'età non aveva ancora tolta la forza, si aggrappò
alla criniera e mettendo un piede nella larga staffa d'acciaio,
montò in sella.
</p>
<p>
— Via, mio bravo Heggiaz, e non fermarti fino al villaggio
dei Sarti.&nbsp;—
</p>
<p>
Il farsistano sentendo allentare le briglie, partì come un fulmine
verso il settentrione.
</p>
<p>
Il villaggio dei Sarti, che era una specie di feudo di Talmà,
essendo stato suo padre <i>beg</i> di una di quelle tribù sedentarie, si
trovava più prossimo alla casa assediata dalle Aquile della steppa.
In meno di un'ora e mezzo, con quel cavallo che poteva gareggiare
<span class="pagenum" id="Page_59">[59]</span>
con quelli di Hossein e di Tabriz, il vecchio contava di
giungervi.
</p>
<p>
Fortunatamente i banditi, sicuri di non venire disturbati, ansiosi
soprattutto di impadronirsi della casa, avevano commesso l'imprudenza
di non lasciare delle vedette disperse per la pianura, cosicchè
il <i>beg</i> potè attraversare la distanza che lo separava dai
Sarti, senza fare alcun cattivo incontro, eccettuato qualche piccolo
gruppo di lupi che non si provò nemmeno a dargli la caccia.
</p>
<p>
Era la mezzanotte quando entrò nel villaggio. Era quello formato
da un centinaio e mezzo di casupole molto basse, costruite
con argilla grigia, con finestre così strette da sembrare feritoie e
con porte basse, chiuse da una enorme pietra che si spostava dal
di dentro.
</p>
<p>
Un'oscurità profonda ed un silenzio perfetto regnavano nelle
viuzze fangose e tortuose. I Sarti dormivano della grossa, non immaginandosi
nemmeno lontanamente, che in quel momento le Aquile
fossero sbucate dalla steppa della fame e che fossero piombate
sulla casa della loro principessa e padrona.
</p>
<p>
Il beg spinse il suo cavallo fino in mezzo ad una piazzetta che
formava il centro del villaggio e s'arrestò dinanzi ad una casa un
po' più vasta delle altre, sormontata da un terrazzo.
</p>
<p>
Si levò un archibugio e lo scaricò in aria, mormorando:
</p>
<p>
— Se non sono tutti ubbriachi, si sveglieranno.&nbsp;—
</p>
<p>
La detonazione s'era appena spenta, che si videro degli sprazzi
di luce attraverso le feritoie, poi s'udirono delle grida partire da
diverse case.
</p>
<p>
Un uomo era comparso sulla cima del terrazzo, armato d'un
fucile e munito d'una torcia.
</p>
<p>
— All'armi Sarti! — urlò con voce tuonante. — Le Aquile
della steppa!
</p>
<p>
— Taci, cornacchia! — gridò il vecchio. — Invece di strepitare
a codesto modo scendi e raccogli tutti i tuoi uomini.
</p>
<p>
— Chi sei?
</p>
<p>
— Giah Agha <i>beg</i>.&nbsp;—
</p>
<p>
L'uomo scomparve e poco dopo la pietra, che serviva di porta
a quella casa, veniva spostata e parecchi Sarti uscivano, portando
delle lampade, ma tenendo anche prudentemente nell'altra mano
i moschetti armati.
</p>
<p>
— Tu, signore! — esclamò una voce con stupore.
</p>
<p>
<span class="pagenum" id="Page_60">[60]</span>
</p>
<p>
— Voi dormite, mentre i banditi assalgono la casa della vostra
padrona, — disse il <i>beg</i>. — Questo non è il momento di tenere
gli occhi chiusi e le armi appese alla parete.
</p>
<p>
— La casa della principessa attaccata! — gridarono parecchie
voci.
</p>
<p>
— Tacete e non perdete tempo. Radunate più combattenti che
potete e seguitemi. Daremo a quelle maledette Aquile una terribile
lezione.&nbsp;—
</p>
<p>
Altri uomini accorrevano da tutte le parti armati di fucili, di
pistole, di <i>cangiarri</i> e di <i>jatagan</i>.
</p>
<p>
Udendo che le Aquile avevano assediato la casa della loro
giovane signora, si dispersero come uno stormo di passeri per tornare
poco dopo coi loro cavalli di battaglia.
</p>
<p>
— Quanti siete? — chiese il <i>beg</i>.
</p>
<p>
— Almeno in duecento, — rispose il più anziano della truppa.
</p>
<p>
— In sella e seguitemi. Giah Agha vi conduce.&nbsp;—
</p>
<p>
La fama del vecchio guerriero era troppo nota nella steppa.
</p>
<p>
I Sarti, che sono d'altronde valenti soldati, vivendo in continua
guerra colle orde dei Kirghisi e degli Usbechi, quegli eterni
scorridori della grande pianura turanica, in un lampo furono tutti
a cavallo ed il plotone lasciò la piazza, mentre le loro donne ed
i vecchi che erano pure usciti, gridavano loro dietro:
</p>
<p>
— Tornate vincitori!&nbsp;—
</p>
<p>
Ed il mullah del villaggio, salito sul suo piccolo minareto
mezzo diroccato, urlava a squarciagola:
</p>
<p>
— <i>Slonchay!... Dismillahir rahmnvir rahim!</i> — (All'erta!...
Suoni la mia parola in nome di Dio santo ed inesorabile).
</p>
<p>
Il <i>beg</i>, si era messo alla testa dello squadrone e, siccome il
suo cavallo era tutt'altro che stanco, lo conduceva con una velocità
vertiginosa, temendo di giungere troppo tardi.
</p>
<p>
Avevano percorso appena un paio di miglia, quando i cavalieri
cominciarono a udire confusamente le scariche di moschetteria.
</p>
<p>
— Preparate le armi! — gridò il <i>beg</i>, reggendosi sulle larghe
staffe e levandosi dalla fascia il <i>kangiarro</i>. — Nessuna compassione
per quei ladroni.&nbsp;—
</p>
<p>
Continuarono la corsa sfrenata per parecchi minuti ancora,
mentre le scariche diventavano intense e più forti.
</p>
<p>
<span class="pagenum" id="Page_61">[61]</span>
</p>
<p>
— <i>Kabarda! Kabarda!</i>...<a class="tag" id="tag6" href="#note6">[6]</a> — gridarono ad un tratto i cavalieri.
</p>
<p>
Degli uomini fuggivano al galoppo attraverso la steppa, mentre
dei lampi balenavano fra le erbe e più in alto, sul terrazzo e
sulla veranda della casa di Talmà, che era ormai visibile.
</p>
<p>
— <i>Nuher</i> (scudiero), suona la carica! — gridò il <i>beg</i>.
</p>
<p>
Un uomo, che lo seguiva da presso, levò da una fonda della
sella una specie di flauto e si mise a suonare rabbiosamente, cavando
dall'istrumento delle note stridenti, che si propagavano a
grande distanza.
</p>
<p>
I banditi che assediavano la casa, sentendosi rovinare addosso
quella turba di cavalieri, si erano dispersi precipitosamente
per raggiungere i loro animali nascosti fra le alte erbe.
</p>
<p>
Solo otto o dieci che erano già a cavallo e che dovevano essere
quelli che erano scappati poco prima, si radunarono per tentare
di sostenere l'urto, ma appena si videro dinanzi il vecchio
beg che caricava alla disperata col kangiarro alzato, volsero anche
essi le spalle, senza nemmeno perdere tempo a scaricare qualche
colpo di pistola.
</p>
<p>
— Padre! — gridò Hossein, che lo riconobbe subito, cominciando
le tenebre a diradarsi.
</p>
<p>
— Dov'è Talmà? — chiese il vecchio, mentre scendeva da
cavallo.
</p>
<p>
— È qui presso di me.
</p>
<p>
— Aprite la porta.&nbsp;—
</p>
<p>
I Sarti in quel frattempo avevano continuata la loro corsa,
smaniosi di vendicarsi di quei terribili predoni, che già più volte
avevano devastate le loro terre e predate buona parte delle loro
mandrie.
</p>
<p>
Le lastre di pietra che barricavano le due porte della casa,
(porte alte e non già basse, essendo quelle un distintivo delle
case abitate da persone d'alta condizione), furono levate ed il
beg entrò preceduto dallo scudiero.
</p>
<p>
Sul pianerottolo della scala che conduceva sulla galleria,
Hossein e Tabriz l'aspettavano.
</p>
<p>
— Sia lodato Iddio ed il suo profeta, — disse il vecchio, abbracciando
la giovane e poi il nipote. — Temevo di non poter
<span class="pagenum" id="Page_62">[62]</span>
giungere in tempo. Spero che le Aquile non torneranno più a
guastare la vostra felicità.
</p>
<p>
— Grazie dell'augurio, padre, — rispose la bella Talmà colla
sua voce armoniosa.
</p>
<p>
— Ed Abei? — chiese Hossein. — Insegue i banditi?
</p>
<p>
— Io non l'ho più veduto, — rispose il <i>beg</i>. — Solo il suo cavallo
è tornato alla tenda, senza cavaliere.
</p>
<p>
— Abei scomparso! — esclamarono ad una voce Hossein e
Talmà.
</p>
<p>
— Io temo, figli miei, che gli sia toccata qualche sventura avanti
che abbia potuto raggiungere la scorta.
</p>
<p>
— E non andremo a cercarlo? — chiese Hossein.
</p>
<p>
— Sì. Affiderò la missione di trovare Abei a Tabriz. Mi addolorerei
troppo che egli non assistesse al matrimonio di questi
ragazzi.&nbsp;—
</p>
<p>
Tabriz, che era conosciutissimo dai Sarti, scelse venti cavalieri,
montò Heggiaz che pareva fosse appena uscito dalla scuderia, non
ostante la lunga corsa fatta e diede il comando di partire, mentre il
<i>beg</i> e Hossein gli gridavano dalla veranda:
</p>
<p>
— Ritorna presto e con lui.&nbsp;—
</p>
<div class="chapter">
<h2 id="cap8">CAPITOLO VIII.
<span class="smaller">La steppa turcomanna.</span></h2>
</div>
<p>
In quell'immenso spazio che si estende fra il mar Caspio ad
occidente ed il mar d'Aral ad oriente, toccando i confini della
Persia, dell'Afganistan, della Duzungaria cinese e del Belucistan,
vive un gran popolo fiero, bellicoso, che nessuno degli stati confinanti
è stato mai capace di soggiogare.
</p>
<p>
Solo i russi, dopo non lievi lotte e non pochi sacrifici, sono
riusciti, pochi anni or sono, a frenare; ma non del tutto a dominare,
poichè tutti i Kanati che sono compresi in quel vastissimo
territorio, si possono considerare anche ora, quasi indipendenti.
</p>
<p>
Quel grande popolo è conosciuto sotto il nome generico di turcomanni,
quantunque racchiuda nel suo seno varie razze, che ben
poco hanno di comune l'una coll'altra, fuorchè una sola cosa:
l'istinto del ladroneccio.
</p>
<p>
Il turchestano infatti somiglia molto al terribile tuareg, quel
<span class="pagenum" id="Page_63">[63]</span>
formidabile predone che ha fatto dell'immenso deserto del Sahara,
il suo impero. Pel tuareg le sabbie del deserto, pel turcomanno
la steppa: entrambi sono avoltoi e quali avoltoi!...
</p>
<p>
Quel popolo, eternamente irrequieto, che nei secoli passati ha
rovesciato nell'Asia Minore e nella penisola balcanica quei terribili
turchi, che unitisi agli arabi fecero tremare per tanto tempo
le più agguerrite nazioni bagnate dal Mediterraneo, occupa tutta
la grande steppa non solo, ma bensì anche la valle dell'Ox, parte
del Kkorossan e perfino una porzione del Belucistan.
</p>
<p>
Il paese dove vive non è altro che una landa sterminata, che
sembra sia stata in tempi remotissimi il fondo di qualche gigantesco
bacino, caldissima e arida nell'estate, fredda e generalmente
nevosa nell'inverno, bagnata solamente nella primavera e nell'autunno
da piogge abbondanti, le quali sviluppano erbe altissime.
</p>
<p>
Come nel Sahara, così nella steppa vi sono oasi dove si coltivano,
con buon successo, granaglie di varie specie: riso, lino, cotone e
frutta molto deliziose, specialmente nelle valli aperte dal Syr-Ceria,
dal Kisil e dall'Oxus, i tre maggiori fiumi che scorrono attraverso la
steppa e le cui rive sono coperte di giunchi, di canne e di alberi.
</p>
<p>
Quattro razze distinte si contendono quel paese, e tutte sono
più o meno dedite al ladroneccio, sdegnando l'agricoltura, quantunque
tutte si occupino attivamente dell'allevamento dei cammelli,
dei cavalli e dei montoni.
</p>
<p>
Gli Usbechi, che sono i più numerosi e che formano perciò la
razza dominante, oriundi dalle rive del Volga, che abbandonarono
nel XV secolo, occupano la maggior parte della steppa, vivendo
sotto tende. Piccoli, robusti, sono coraggiosissimi e perciò insofferenti
d'ogni giogo e non si occupano d'altro che dell'allevamento
dei cavalli.
</p>
<p>
I turcomanni, padri degli Osmani che conquistarono col valore
delle loro armi la Turchia Europea e le rive del mar Nero, occupano
la steppa che si estende dalle sponde meridionali del
Caspio a quelle occidentali dell'Aral, e questi sono i più temuti;
ma accanto a loro vi sono i Kirghisi, popolo nomade e selvaggio,
vivente esclusivamente di preda, sempre in lotta coi suoi vicini
ai quali ruba le mandrie, i cammelli ed i cavalli. Questi sono i
veri predoni della steppa, sono le terribili <i>Aquile</i>, che calano con
rapidità fulminea e che con eguale rapidità scompariscono, lasciando
dietro di loro solo delle rovine fumanti.
</p>
<p>
<span class="pagenum" id="Page_64">[64]</span>
</p>
<p>
La Russia ha conquistato il loro paese, sottoponendo volta a
volta sotto il suo dominio la grande, la media e la piccola orda,
senza però che sia riuscita a cambiare i loro istinti briganteschi.
Ed infatti i Kirghisi sono rimasti quelli che erano cent'anni fa.
</p>
<p>
La quarta razza che vive nella steppa turchestana è la Bukara,
chiamata anche Tadjika ed è la più incivilita; e per sua disgrazia
anche la più debole, sicchè deve sopportare il giogo delle altre tre.
È l'unica che non sia nomade, preferendo vivere nella città e nei
villaggi, dedicandosi al commercio ed all'agricoltura, ed a questa
appartengono i Sarti che sono una frazione di essa.
</p>
<p>
Ciò premesso, riprendiamo la nostra narrazione.
</p>
<p>
Il drappello di Tabriz galoppava sempre, dirigendosi innanzi
a tutto verso la tenda del <i>beg</i> per mettere al sicuro i bagagli, che
contenevano grandi ricchezze e preziosi gioielli, destinati a Talmà,
e che i banditi potevano predare senza che alcuno potesse opporsi
a loro.
</p>
<p>
Il gigante non era troppo tranquillo, potendo darsi che le Aquile
avessero lanciati alcuni cavalieri attraverso la steppa per
sorvegliare il <i>beg</i> ed i suoi due nipoti, quindi si affrettava, incitando
i Sarti, a non risparmiare ai loro cavalli i colpi di frusta.
</p>
<p>
Le tenebre si erano a poco a poco dileguate e, quantunque
l'autunno fosse già inoltrato, il sole dardeggiava sulla steppa dei
raggi ancora caldissimi, i quali assorbivano l'umidità del suolo
trasformandola in leggere cortine di nebbia.
</p>
<p>
Attraverso alle erbe fuggivano con velocità fantastica truppe
di gazzelle non più grosse di caprioli, col dorso, il collo e le estremità
delle membra coperte d'un pelame candidissimo, la testa
fulva e grigia, armata di due corna nere e aguzze e gli occhi contornati
da una fascia bianca che dà loro un aspetto stranissimo.
</p>
<p>
Anche molte lepri scappavano quasi di sotto le gambe dei cavalli,
non essendo quelle turchestane timide come le nostre, nulla
avendo da temere da parte degli uomini, reputando la loro carne
non meno impura di quella del maiale.
</p>
<p>
Alle sette del mattino Tabriz, che aguzzava gli sguardi e che
non aveva rallentata la corsa dell'instancabile Heggiaz, scopriva
finalmente la tenda del <i>beg</i>, la quale sorgeva isolata in mezzo alla
sterminata pianura.
</p>
<p>
— Pare che le <i>Aquile</i> l'abbiano rispettata, — disse, volgendosi
verso il <i>nuker</i> che gli cavalcava a fianco. — Avrebbero potuto
<span class="pagenum" id="Page_67">[67]</span>
fare un bel bottino che le avrebbe in parte compensate della
batosta subita dinanzi la casa di Talmà.
</p>
<p>
— Hanno troppa paura del tuo <i>beg</i>, — rispose il Sarto.
</p>
<p>
— Sai chi è che comanda le Aquile?
</p>
<p>
— Mi hanno detto che le guidava un turcomanno delle rive
del Caspio.
</p>
<p>
— Non sono Kirghise dunque quelle?
</p>
<p>
— Non credo.
</p>
<p>
— Avrei giurato che venivano dalla steppa della fame, — disse
Tabriz. — Kirghise o Turcomanne sono sempre pericolose, quando
spiegano le ali. Rallenta.
</p>
<p>
— Perchè, Tabriz?
</p>
<p>
— Vi possono essere banditi là dentro e prenderci con una fucilata
a bruciapelo.&nbsp;—
</p>
<p>
Essendo giunti ad un centinaio di passi dalla tenda, Tabriz
fermò il proprio cavallo e lo costrinse a nitrire, pizzicandogli fortemente
un orecchio.
</p>
<p>
Un altro nitrito che usciva dalla tenda rispose subito.
</p>
<p>
— È il cavallo di Abei Dullah, — disse subito il gigante. — Possiamo
andare innanzi con tutta sicurezza.&nbsp;—
</p>
<p>
Allentò le briglie e in pochi slanci raggiunse la tenda. Saltò
a terra e alzò il pezzo di feltro che serviva da porta, affrettandosi
a puntare una pistola, ma non vide che il cavallo di Abei legato
ad un palo della tenda.
</p>
<p>
— È strano! — mormorò. — Nessuna scalfittura sul cavallo
di Abei; nemmeno le ginocchia sono lorde di fango. Questo cavallo
non è caduto; come mai Abei Dullah è stato preso? Ecco un bel
mistero che sarà forse difficile dilucidare.&nbsp;—
</p>
<p>
Fece scendere da cavallo due Sarti e ordinò loro di mettersi
a guardia della tenda, poi risalì su Heggiaz, dicendo agli altri:
</p>
<p>
— Seguitemi e aprite gli occhi.&nbsp;—
</p>
<p>
Il drappello sferzò le cavalcature e riprese la corsa. Tabriz si
era prontamente deciso.
</p>
<p>
Era sua intenzione di muovere direttamente verso l'Ungus Bett,
sulle cui rive Abei aveva lasciata la scorta dei cammelli. Se Abei
s'era diretto verso quel corso d'acqua, doveva trovare in quella direzione
le sue tracce o per lo meno il suo cadavere.
</p>
<p>
— State attenti se vedete delle aquile non già umane, bensì
pennute, — disse volgendosi verso i Sarti che lo seguivano.&nbsp;—
<span class="pagenum" id="Page_68">[68]</span>
Se calano sulla steppa è segno che vi sarà un cadavere da fare
a pezzi.
</p>
<p>
— Che l'abbiano ucciso? — chiese il <i>nuker</i> che aveva ripreso
il posto al suo fianco.
</p>
<p>
— Non lo credo, quantunque quel cugino d'Hossein non mi sia
mai stato... troppo simpatico — disse Tabriz.
</p>
<p>
— Vuoi dire che se fosse morto...&nbsp;—
</p>
<p>
Il gigante fece con una mano un gesto vago, senza rispondere
e aizzò Heggiaz.
</p>
<p>
Nuvoli di <i>koabara</i>, che sono una specie di ottarde di statura
piccola, colle piume bigio giallastre a macchiette brune, la testa
adorna d'un ciuffetto, il collo lunghissimo, fornito sotto la gola di
lunghe penne sottili e biancastre, con punteggiature nere ed il
becco somigliante ad un chiodo, fuggivano lungo le rive di quei
piccoli bacini.
</p>
<p>
Tabriz non si degnava nemmeno di guardarle, quantunque
quei grassi volatili avessero potuto fornire a lui e ai suoi uomini
una succolenta e deliziosa colazione, che tutti avrebbero assai gradita.
Egli seguiva cogli sguardi una traccia aperta fra le erbe che
a qualunque altro occhio sarebbe sfuggita, ma non certo al suo.
</p>
<p>
— L'ha aperta il cavallo di Abei questa via, — mormorava. — Si
vedono le erbe calpestate e ripiegate dai suoi robusti zoccoli.
</p>
<p>
Finirò per trovarlo.&nbsp;—
</p>
<p>
Quella galoppata durava già da un'ora ed il gigante cominciava
a distinguere, attraverso la nebbia che s'alzava sulla steppa, come
un gran nastro d'argento che il sole faceva vivamente scintillare
indicante il fiume, quando un grido echeggiò in mezzo alle erbe
che sorgevano altissime sulle rive.
</p>
<p>
— <i>Kabarda!... Kabarda!</i>...&nbsp;—
</p>
<p>
Tabriz arrestò di colpo Heggiaz, facendolo piegare fino a terra
e vide parecchi grossi falchi volare in truppa serrata, sfiorando
colle loro robuste ali le erbe della steppa.
</p>
<p>
— V'è qualcuno laggiù, — disse.
</p>
<p>
Fece fare a Heggiaz un gran salto e si diresse verso il fiume
gridando con voce stentorea:
</p>
<p>
— Chi chiama?.
</p>
<p>
— Aiuto!
</p>
<p>
— Veniamo: abbiate pazienza un momento.
</p>
<p>
— Aiuto!...
</p>
<p>
<span class="pagenum" id="Page_69">[69]</span>
</p>
<p>
Tabriz si lasciò sfuggire un grido.
</p>
<p>
— È la voce di Abei! — esclamò. — Che io abbia avuto tanta
fortuna?&nbsp;—
</p>
<p>
Quel grido era partito fra mezzo un altro gruppo di canne, costeggiante
uno stagno con le erbe circostanti che quasi interamente
coprivano.
</p>
<p>
Tabriz discese da cavallo, subito imitato dal <i>nuker</i> ed entrambi
si diressero con precauzione verso le piante acquatiche.
</p>
<p>
— Sei tu signore? — chiese il gigante — aprendo le canne
coll'archibugio.
</p>
<p>
— Non m'inganno io! — esclamò la voce che aveva chiamato
aiuto. — È Tabriz che mi parla!&nbsp;—
</p>
<p>
Il turcomanno s'avanzò rapidamente e scoprì, in mezzo alle
piante, il nipote del <i>beg</i> colle gambe e le braccia legate da solide
corregge.
</p>
<p>
— Che cosa fai costì, mio signore? — chiese il gigante.
</p>
<p>
— Vedi bene che sono legato, — rispose Abei, che pareva o
fingeva di essere arrabbiato.
</p>
<p>
— Ti hanno sorpreso le Aquile, signore?
</p>
<p>
— Vuoi che mi sia legato da me?
</p>
<p>
Tabriz estrasse il <i>kangiarro</i> ed in pochi colpi recise le corregge,
non senza notare però che i nodi erano così poco stretti da poterli
allargare con un piccolo sforzo.
</p>
<p>
— Sono sei ore che mi trovo qui — disse Abei saltando lestamente
in piedi. — Potevi giungere ben prima.
</p>
<p>
— Avevamo da difendere Talmà, signore, — disse Tabriz — e
quelle maledette <i>Aquile</i> ci hanno tenuto occupati fino all'alba.
</p>
<p>
— L'hanno portata via?
</p>
<p>
— Chi?...
</p>
<p>
— La bella Talmà?
</p>
<p>
— È stato un vero miracolo se non l'hanno rapita. Qualche
ora di ritardo e prendevano d'assalto la casa.&nbsp;—
</p>
<p>
Abei era diventato pallidissimo ed una profonda ruga si era disegnata
sulla sua fronte.
</p>
<p>
— E Hossein è là? — chiese coi denti stretti.
</p>
<p>
— Col <i>beg</i>.
</p>
<p>
— E chi sono codesti cavalieri che t'accompagnano?
</p>
<p>
— I Sarti di Talmà.&nbsp;—
</p>
<p>
Abei represse a stento un moto d'ira.
</p>
<p>
<span class="pagenum" id="Page_70">[70]</span>
</p>
<p>
— E le nozze? — chiese.
</p>
<p>
— Questa sera, signore, verso il tramonto. Partiamo o non potrai
prendere parte alla caccia, nè alla corsa, mentre il <i>beg</i> conta
sui tuoi falchi e sul tuo cavallo.
</p>
<p>
La carovana si sarà già messa in viaggio ed i regali di nozze
non mancheranno al momento opportuno.
</p>
<p>
— Conducetemi un cavallo — proseguì Tabriz, volgendosi
verso la scorta.
</p>
<p>
Un sarto s'avanzò e balzò a terra dinanzi ad Abei dicendogli:
</p>
<p>
— Lunga vita al nipote del grande <i>beg</i>. Ecco il mio cavallo
signore.&nbsp;—
</p>
<p>
Abei salì in sella senza parlare, mentre il Sarto montava dietro
ad uno dei suoi compagni; poi il drappello partì al galoppo, tornando,
innanzi a tutto, verso la tenda per smontarla e trasportarla
alla casa di Talmà e prendere i cavalli che dovevano già essere
ritornati.
</p>
<p>
Abei non aveva più aperto bocca. Pareva in preda a tetri pensieri
e punto soddisfatto di quanto era accaduto durante la notte.
Di quando in quando la profonda ruga ricompariva sulla sua fronte
e il suo viso già poco simpatico assumeva un aspetto bruttissimo.
</p>
<p>
— Signore, — gli disse ad un certo momento Tabriz, — si direbbe
che tu sei molto incollerito.
</p>
<p>
— È vero, — rispose il nipote del <i>beg</i>. — L'ho con quelle
dannate <i>Aquile</i> e poi vi è un pensiero che mi turba.
</p>
<p>
— Quale?
</p>
<p>
— Vorrei sapere chi le ha spinte a tentare questo colpo di
mano e per conto di chi hanno agito.
</p>
<p>
— È quello che mi ero già chiesto anch'io, — rispose il gigante. — Qui
sotto ci deve entrare la mano di qualche uomo
potente.
</p>
<p>
— Di un <i>Khan</i>?
</p>
<p>
— Quello di Khiva o di Bukara. Eh!...
</p>
<p>
— Può darsi — disse Abei. Poi ricadde nel suo mutismo, aizzando
il piccolo e villoso cavallo datogli dal Sarto.
</p>
<p>
Un'ora dopo giungevano alla tenda. I due cavalli che Tabriz
e Hossein avevano lasciati liberi, brucavano le erbe come meglio
potevano, avendo ancora il morso.
</p>
<p>
I Sarti, aiutati dal gigante, levarono le pertiche, piegarono
<span class="pagenum" id="Page_71">[71]</span>
l'immensa tela di grosso feltro, caricarono tutto sui cavalli, compresi
i cofani, poi si rimisero in marcia.
</p>
<p>
Abei non si era occupato che dei suoi falchi ai quali ci teneva
immensamente.
</p>
<p>
Verso le tre del pomeriggio la carovana giungeva dinanzi alla
casa di Talmà, che brulicava di persone accorse in gran numero
da tutti i vicini villaggi di quella parte della steppa, per assistere
alle nozze.
</p>
<p>
I matrimoni che si celebrano nelle steppe turaniche, attirano
sempre un gran numero di persone, perchè quello è un giorno
di festa e di baldoria per tutti, anche per gli stranieri, anche pei
nemici, i quali vengono considerati come ospiti e nulla hanno
quindi da temere, almeno fino a che le feste durano.
</p>
<p>
Quando si tratta specialmente d'un matrimonio fra persone
cospicue, non è raro vedersi radunare delle migliaia di cavalieri
giunti da villaggi anche lontanissimi, perchè sanno che gli sposi
daranno cacce, corse di cavalli e soprattutto banchetti colossali,
dove s'immoleranno centinaia di montoni e dove il latte inacidito
e fermentato di cammelle scorrerà a fiumi.
</p>
<p>
Il <i>beg</i>, i suoi nipoti e Talmà erano troppo noti nella steppa
dei Sarti, perchè il pubblico scarseggiasse: e forti drappelli di
cavalieri, in abito da festa, con immensi turbanti variopinti, o
altissimi kalbak villosi, cinture piene d'armi scintillanti, e lunghissimi
fucili gettati attraverso le spalle erano accorsi.
</p>
<p>
Chi erano e da dove venivano?
</p>
<p>
Nessuno avrebbe osato far loro una tale domanda perchè, secondo
le leggi dell'ospitalità turchestana, sarebbe stata un'offesa
sanguinosa.
</p>
<p>
Moltissimi erano Sarti del Tackhunt, a giudicarli dalla lunga
vestaglia, colle maniche molto larghe presso la spalla e strette
all'estremità e tanto lunghe che basta chiudere il pugno, perchè
ricadano e riparino le mani dal freddo e dall'umidità, quindi
persone amiche.
</p>
<p>
Ve n'erano molti altri però con giubbe invece corte, di grosso
panno, strette da larghe fasce di cotone, lunghe sovente perfino
dieci metri e con ampi calzoni e alti stivali gialli o rossi, a punta
rialzata, e con certe facce barbute, d'aspetto brigantesco e poco
rassicurante, appartenenti ad altre tribù e forse molto lontane.
</p>
<p>
I servi di Talmà, aiutati dai Sarti del vicino villaggio e dalla
<span class="pagenum" id="Page_72">[72]</span>
scorta del <i>beg</i>, che era giunta felicemente colla carovana, avevano
fatti i preparativi per le nozze. Immense tavole erano state disposte
dinanzi alla casa pel banchetto notturno ed un numero
infinito di caldaie erano state allineate sul margine della steppa,
piene di pezzi di montone.
</p>
<p>
Tutto il giorno i cuochi, improvvisati, non avevano fatto altro
che scannare animali e mungere le cammelle, affinchè tutti gli
ospiti potessero mangiare a crepapelle e bere a sazietà e poter
vantare dovunque la ricchezza e la generosità del vecchio <i>beg</i>, di
Hossein e della sposa.
</p>
<p>
Quello però che pel momento maggiormente interessava tutta
quella gente era la caccia col falco, che doveva aprire la festa,
poichè tutti i turchestani sono appassionatissimi per tali divertimenti.
</p>
<p>
Quattro gazzelle, animali velocissimi, più agili dei cervi e dei
caprioli, dovevano fornire la preda ai rapaci volatili di Abei.
</p>
<p>
Uno squillo di corno, lanciato dallo scudiero, avvertì che gli
ospiti si erano disposti su due immense file sulla fronte della steppa,
trattenendo a stento i loro piccoli, brutti, ma ardenti cavalli,
che la caccia alla quale dovevano prendere parte anche i fidanzati,
stava per cominciare.
</p>
<p>
La porta maggiore della casa di Talmà si era aperta, e pel
primo era comparso Abei, sfarzosamente vestito, montato sul suo
bellissimo cavallo e tenendo sul pugno sinistro, coperto da uno
spesso guanto, il suo falcone favorito.
</p>
<p>
Subito dopo erano usciti Hossein e Talmà, seguiti dal vecchio
<i>beg</i> e da Tabriz.
</p>
<p>
Il primo indossava uno splendido costume persiano di seta
bianca, con grandi cordoni ed alamari d'oro e sul berrettone conico
un pennacchio ornato di diamanti e di smeraldi; Talmà invece
aveva il suo vestito da sposa, che risaltava vivamente sulla candida
giumenta che le serviva da cavalcatura.
</p>
<p>
Aveva i capelli divisi in due grosse trecce, che le ondeggiavano
sulle spalle e che contornavano splendidamente il suo visino
bianco-rosa, allungate artificiosamente con spighette formate da
peli di cammello e intrecciate con mazzolini di bellissime perle di
Bahrem.
</p>
<p>
Sul capo portava una specie di tiara d'argento dorato, adorna
di turchesi, assai alta, un vero edifizio, coperta in parte da un
<span class="pagenum" id="Page_73">[73]</span>
lungo velo intessuto con pagliuzze d'oro e con numerose fila di
sottilissime catenelle e di pietre preziose, come rubini, zaffiri e
smeraldi e che terminava al di sotto della cintura, in un ricchissimo
e probabilmente antichissimo merletto.
</p>
<p>
La sua veste era ampia, di seta rossa, diritta, priva delle
maniche affinchè si potessero scorgere i meravigliosi braccialetti
che le ornavano le bellissime braccia, — regali del fidanzato; — era
stretta alle anche da una fascia pure di seta, ricamata in oro,
di colore azzurro ed abbellita sul petto da piastrine d'argento e
d'oro, somiglianti nella forma alle cartucce dei moderni fucili e
che probabilmente dovevano contenere degli amuleti o dei versetti
del Corano.
</p>
<p>
Al di sotto di quella veste, che non le scendeva oltre le ginocchia,
formando ampie e ricche pieghe, Talmà portava dei larghi
calzoni alla turca, di seta bianca, con festoni d'oro, allacciati alle
caviglie, un po' sopra delle scarpette di cuoio rosso splendidamente
ricamate in argento.
</p>
<p>
Il <i>beg</i> veniva ultimo, colla sua famosa scimitarra di damasco
che avrebbe potuto bastare a comperare le splendide armi dei
suoi nipoti, tutto racchiuso in una severa zimarra di panno bruno,
stretta da una fascia di pelle gialla ed il capo coperto da un immenso
turbante, il cui pennacchio era trattenuto da uno smeraldo
di valore inestimabile.
</p>
<p>
Tutti in pugno tenevano i falchi, i quali squittivano incessantemente
o starnazzavano le ali come se fossero impazienti di
strappare gli occhi alle disgraziate gazzelle.
</p>
<p>
Un urlo selvaggio, partito da mille bocche, salutò la comparsa
degli sposi:
</p>
<p>
<i>Uran!... Uran!...</i>
</p>
<p>
Era quel grido formidabile dei cavalieri turchestani, che tante
volte aveva fatto impallidire i poveri abitanti della steppa; un
grido che somigliava all'urrah leggendario dei cosacchi, urlo di
guerra ed insieme di entusiasmo.
</p>
<p>
Da una specie di capannuccia costruita in mezzo alle alte erbe,
quattro graziose gazzelle, catturate vive alcuni giorni innanzi, si
erano buttate a corsa disperata attraverso la steppa; e tutta
quella turba di cavalieri, preceduta dai fidanzati, da Abei, dal
<i>beg</i> e da Tabriz, si era slanciata innanzi come una tromba furiosa,
<span class="pagenum" id="Page_74">[74]</span>
devastatrice, aizzando i cavalli e lanciando il terribile grido di
guerra.
</p>
<p>
Era un uragano che passava attraverso alla steppa, peggio
ancora, una meteora fra un fracasso assordante, un mugolìo
feroce di veltri galoppanti sui fianchi dei cavalieri, con le lingue
penzolanti e le code al vento.
</p>
<div class="chapter">
<h2 id="cap9">CAPITOLO IX.
<span class="smaller">Il colpo di testa delle Aquile.</span></h2>
</div>
<p>
I turchestani non hanno, al pari dei signori e dei feudatari
europei, rinunciato alla loro passione per la caccia col falco, perchè
gli sconvolgimenti che hanno recato tanti danni nel medio evo,
li hanno lasciati perfettamente tranquilli nelle loro steppe.
</p>
<p>
Essi non contano nella loro istoria un Carlo V, che diede in
feudo ai cavalieri di S. Giovanni l'isola di Malta, purchè gli
passassero ogni anno un falcone bianco bene ammaestrato; nella
loro religione non hanno avuto sacerdoti che si dedicassero come
da noi, all'allevamento di quei rapaci volatili, tanto da trascurare
le loro pratiche religiose; non hanno avuto di quei baroni inglesi
che reclamavano il diritto di collocare i loro falchi sopra gli altari,
mentre si celebravano le sacre funzione; non un Francesco I
che aveva un falconiere maggiore, capo di quindici nobili e di
cinquanta servi, incaricati della cure e dall'addestramento dei suoi
trecento volatili; nè un Lodovico II che castigava colla pena di
morte chiunque rubasse un falco, e con un anno ed un giorno
di carcere chi sottraesse un solo uovo da un nido.
</p>
<p>
Tuttavia tutti i ricchi turchestani, specialmente i <i>beg</i>, i <i>khan</i>
e lo <i>sciàh</i> di Persia, hanno una passione estrema pei falchi cacciatori,
senza raggiungere le stranezze dei nostri antichi feudatari.
</p>
<p>
Nell'ammaestramento usano però i medesimi sistemi e adoperano,
al par dei nostri antenati, il falcone di passo, eccettuato
l'astore, che fa eccezione alla regola e che quantunque nidifichi
sul posto si abitua facilmente.
</p>
<p>
Catturato il volatile, che deve essere sempre un adulto e non
già un piccino, per qualche tempo lo lasciano tranquillo su un
pezzo di legno piantato nel suolo, non troppo alto, offrendo di
<span class="pagenum" id="Page_75">[75]</span>
quando in quando qualche piccolo uccello ucciso di fresco o qualche
pezzo di montone ancora sanguinante. Sono però così diffidenti e
così selvaggi, che per uno o due giorni disdegnano il cibo; ma la
fame, quella tremenda fame che doma le tigri ed i leoni, li vince
e non esitano più.
</p>
<p>
Quello è il primo passo. Il falco che comincia a conoscere il
suo fornitore, si lascia facilmente collocare sul pugno del falconiere,
il quale lo obbliga a restarvi per un certo tempo.
</p>
<p>
Ordinariamente, quegli uccelli rapaci si arrendono con molta
fatica e cercano di gettarsi a terra; ma essendo legati, a poco a
poco si abituano, specialmente se si ha cura di privarli del sonno
e di trattenerli il più che sia possibile, di notte, alla luce di una
lampada. Il falco non tarda allora a riconoscere l'uomo che lo cura
e che gli dà da mangiare, anche se lo tiene sul pugno. È sempre
questione di appetito.
</p>
<p>
Solo allora gli si permette di fare qualche volata trattenendolo
dapprima con una correggia non più lunga di mezzo metro, costringendolo
però a ritornare sul pugno del falconiere.
</p>
<p>
Ciò ottenuto si sostituisce una funicella di trenta o quaranta
e anche più passi ed incomincia il secondo ammaestramento: ossia
di partire al fischio e di ritornare al medesimo segnale.
</p>
<p>
Fino dalle prime lezioni però i turcomanni e anche i persiani,
hanno cura soprattutto di abituare i loro falchi alle grida dei cacciatori;
ai nitriti dei cavalli ed ai latrati dei cani, onde non si
spaventino al momento della caccia e, caso strano, vi si prestano
facilmente.
</p>
<p>
Quando i falchi conoscono ormai il loro falconiere e rispondono
alla sua chiamata, tornando sollecitamente sul suo pugno, comincia
il secondo periodo d'educazione, ossia di insegnare loro di cacciare
al vivo come si dice.
</p>
<p>
Da principio i falconieri legano per le zampe qualche uccello,
che sia piuttosto grosso, poi lo lasciano in libertà, tenendo però
sempre il filo in mano ed invitano il falco ad inseguirlo. Questi
non si fa quasi mai ripetere l'ordine, parte come un fulmine, raggiunge
e ghermisce la preda; bisogna lasciargliela divorare girandogli
però intorno e gridando e fischiando onde si abitui a non
aver paura e lasciarsi prendere assieme alla vittima.
</p>
<p>
Un mese ordinariamente di quell'esercizio quotidiano, basta
per addestrarlo perfettamente alla caccia libera.
</p>
<p>
<span class="pagenum" id="Page_76">[76]</span>
</p>
<p>
Allora il falco è pronto a tutto: ad inseguire e prendere i
volatili, a cacciare le lepri e anche a misurarsi colle velocissime
gazzelle, alle quali strappa gli occhi, tenendole quasi ferme fino
all'arrivo dei cavalieri.
</p>
<p>
La cavalcata, preceduta sempre da Abei che era un falconiere
emerito, con Hossein che le cavalcava a fianco, continuava la
sua corsa furiosa attraverso la steppa. La bella Talmà si reggeva
molto bene in sella, essendo tutte le donne turchestane abilissime
cavallerizze ed anche instancabili.
</p>
<p>
Col suo lungo velo svolazzante, la sua tiara scintillante, il viso
animato dal piacere della corsa, gli occhi vivissimi, era davvero
bella e si poteva facilmente comprendere come avesse profondamente
colpito il cuore di Hossein e forse di qualche altro ancora.
</p>
<p>
Le gazzelle, spaventate dalle grida dei cavalieri, dal rombo
assordante di tutte quelle centinaia di cavalli lanciati a corsa
sfrenata e dai latrati furibondi dei veltri, fuggivano disperatamente,
balzando come palle di gomma al di sopra delle alte
erbe.
</p>
<p>
Le povere bestie facevano sforzi prodigiosi per mantenere la
distanza e vi riuscivano, almeno pel momento, quantunque i
magri e agilissimi veltri avessero già sorpassati i cavalli.
</p>
<p>
— <i>Uran!... Uran!...</i> — urlavano sempre ferocemente i cavalieri,
sferzando le loro cavalcature. Era una carica furibonda che
passava sopra la steppa e che faceva volare le erbe falciate dai
robusti zoccoli di tutti quei cavalli.
</p>
<p>
— Attenti! — disse a un certo punto Abei che dirigeva sempre
la caccia. — A te, Talmà!... Lancialo!&nbsp;—
</p>
<p>
La fanciulla staccò la catenella d'argento, che tratteneva il
volatile e alzò il pugno che era coperto da un grosso guanto,
mentre Abei lanciava un fischio.
</p>
<p>
Il rapace uccello allargò le ali, sbattendole tre o quattro volte,
poi spiccò la volata, innalzandosi.
</p>
<p>
Avanti gli altri! — gridò Abei, mentre liberava il suo.
</p>
<p>
Quello di Hossein partì come un fulmine, quasi in linea retta,
seguito subito da quello di Abei.
</p>
<p>
I tre volatili muovevano velocissimi addosso alle povere gazzelle,
che sembravano smarrite. Anche quello di Talmà era ridisceso
e volava in linea quasi retta tenendosi a dieci o dodici metri
dal suolo.
</p>
<p>
<span class="pagenum" id="Page_77">[77]</span>
</p>
<p>
D'un tratto i tre rapaci piombarono, con un accordo perfetto,
fra le corna delle povere bestie, fermandole quasi di colpo e
facendole cadere sulle ginocchia.
</p>
<p>
— Bravi, miei piccini! — gridò Abei entusiasmato.
</p>
<p>
Le povere bestie si dibattevano disperatamente, mandando lamenti
dolorosi, i falchi divoravano loro ferocemente gli occhi.
</p>
<p>
I veltri arrivavano in gruppo serrato, colle lingue penzolanti,
precedendo di duecento passi i cavalieri, latrando spaventosamente.
</p>
<p>
In un lampo furono addosso alle gazzelle, le quali scomparvero
alla lettera sotto quella massa di carne.
</p>
<p>
Abei, Hossein e Talmà, con un ultimo slancio furono però
sopra alle feroci bestie, che già lavoravano di denti sulle carni
dei poveri animali e con urla e frustate le costrinsero a lasciare
le prede.
</p>
<p>
Era però troppo tardi per salvarle. Giacevano l'una presso
l'altra, strangolate, dilaniate, sanguinanti.
</p>
<p>
Hossein, che era disceso di sella, tagliò un piede alla più grossa
e lo porse galantemente a Talmà, dicendole:
</p>
<p>
— Alla regina della caccia.&nbsp;—
</p>
<p>
Poi rimontò a cavallo, gridando:
</p>
<p>
— Il banchetto aspetta i nostri ospiti.&nbsp;—
</p>
<p>
I falchi, ad un fischio di Abei, erano tornati docilmente, riprendendo
i loro posti, sui pugni inguantati.
</p>
<p>
La cavalcata si era riordinata attorno ai fidanzati, mandando
grida formidabili, poi si era nuovamente sciolta, formando gruppi
pittoreschi, i quali non tardarono a slanciarsi ventre a terra in
direzione della casa di Talmà.
</p>
<p>
S'avventavano, poi tornavano indietro, facendo fare ai cavalli
dei fulminei volteggi, s'incrociavano come se fossero lì lì per
impegnare una lotta spaventosa.
</p>
<p>
Era la <i>fantasia</i> turcomanna, meno bella forse di quella dei
barberi dell'Africa settentrionale, ma più impetuosa.
</p>
<p>
I <i>kangiarri</i> scintillavano in aria, le pistole ed i lunghi moschetti
tuonavano, dando l'illusione d'un vero combattimento fra
due corpi di cavalleria nemica, mentre echeggiava l'urlo di guerra
di quei terribili nomadi: <i>Uran!... Uran!...</i>
</p>
<p>
E così, sempre volteggiando attorno ai fidanzati ed al vecchio
<i>beg</i>, urlando e sparando, il corteo ritornò dinanzi alla casa di
<span class="pagenum" id="Page_78">[78]</span>
Talmà, dove i cuochi lavoravano e si agitavano dinanzi alle immense
caldaie borbottanti e fumanti.
</p>
<p>
Ognuno smonta e i cavalli vengono legati a gruppi di dieci o
quindici intorno alle pertiche, piantate appositamente; poi tutti
prendono d'assalto le tavole che si piegano sotto una moltitudine
di tondi e di vasi d'argilla.
</p>
<p>
Agnelli cucinati interi, vengono portati su grandi lastre di
rame e fatti subito a pezzi e subito divorati, mentre veri torrenti
di <i>khoumis</i> inebbriante e fiumi di latte di cammella scorrono.
</p>
<p>
Tutti vanno a gara per dimostrare la potenza dei loro ventricoli.
È carne gratuita quella e simili baldorie non succedono di
frequente e ne approfittano.
</p>
<p>
Il <i>beg</i> è ricchissimo, la bella Talmà ha mandrie numerose di
cammelli e di montoni, possono quindi pagarsi il lusso di sfamare
almeno una volta i poveri nomadi della steppa, che tribolano
trecento giorni dell'anno su trecentosessantacinque.
</p>
<p>
Mentre tutte quelle possenti mascelle triturano carne ed ossa,
con un crescendo spaventevole e le pentole e le caldaie si vuotano
a vista d'occhio, una banda di suonatori passa attraverso le immense
tavole, allietando gli orecchi coi dolcissimi suoni delle
<i>guzle</i>.
</p>
<p>
Alla testa di quei suonatori, sbucati chi sa da dove, vi è il <i>mestvires</i>.
Il briccone che ha già mangiato e bevuto copiosamente
ad una tavola appartata, sembra allegro e dardeggia di quando
in quando uno sguardo ardente sulla bella Talmà, che è seduta
a fianco d'Hossein, sotto una specie di padiglione di stoffa rossa
e gialla, adorno di nastri molticolori, che il vento fa svolazzare
capricciosamente.
</p>
<p>
Suona e canta nel medesimo tempo, guidando la sua piccola
truppa, formata da una diecina di brutti figuri barbuti, che hanno
più l'aspetto di briganti che di cantastorie.
</p>
<p>
Mancava un'ora al tramonto, quando Talmà, Hossein ed il <i>beg</i>
si alzarono rientrando in casa.
</p>
<p>
Era il segnale della fine del banchetto e della celebrazione
del matrimonio. Abei era rimasto seduto alla tavola: di fronte a
lui si era fermato il <i>mestvires</i>, fingendo di accordare la sua <i>guzla</i>.
</p>
<p>
Il nipote del <i>beg</i> ed il bandito si scambiarono un lungo sguardo,
poi un rapido cenno, quindi il secondo s'allontanò velocemente,
intanto che i suoi compagni, approfittando della confusione
<span class="pagenum" id="Page_79">[79]</span>
che regnava, si sbandavano scomparendo fra le alte erbe della
steppa.
</p>
<p>
I convitati, vuotata un'ultima tazza di <i>khumis</i>, si erano affrettati
a raggiungere i loro cavalli dovendo scortare gli sposi e si
erano disposti su due lunghissime file, una a destra e l'altra a sinistra
della porta principale della casa.
</p>
<p>
Tutto d'un tratto un grido altissimo s'alzò, perdendosi lontano
lontano nella steppa sconfinata:
</p>
<p>
— Viva gli sposi!&nbsp;—
</p>
<p>
Talmà era ricomparsa sulla bianca cavalla, sotto un nuovo
velo di seta trapunto in oro che copriva quasi tutta la parte posteriore
del suo bellissimo animale.
</p>
<p>
Teneva fra le braccia un agnellino dalla lana candidissima,
ucciso pochi momenti prima e adorno di nastri di seta a varie tinte.
</p>
<p>
Si fermò un momento a guardare i cavalieri, poi lanciò la sua
cavalla a corsa sfrenata attraverso la steppa, tenendosi ben stretto
al seno l'agnellino.
</p>
<p>
Pochi momenti dopo Hossein usciva a sua volta, montando il
suo splendido cavallo e si lanciava sulle tracce della fidanzata,
seguito dal <i>beg</i>, da suo cugino e da Tabriz, gridando con voce
stentorea:
</p>
<p>
— Amici, aiutatemi a raggiungerla!... La mia stella fuggel...
</p>
<p>
— Eccoci! — urlarono in coro i cavalieri, snudando i <i>kangiarri</i>, — <i>Uran!...
Uran!...</i>&nbsp;—
</p>
<p>
Non era che una commedia, poichè Talmà non aveva nessuna
voglia di fuggire al suo valoroso fidanzato: ma così doveva fare,
poichè nelle cerimonie nuziali si deve sempre simulare il rapimento
della fidanzata.
</p>
<p>
Il ratto della sposa figura sempre presso tutte le tribù turcomanne
e anche afgane e belucistane.
</p>
<p>
I Sarti si limitano a dare la caccia alla sposa e strapparle l'agnello
che porta con sè.
</p>
<p>
Presso altre tribù turaniche invece, s'impegnano delle vere lotte
per strappare la sposa dalla sua tenda.
</p>
<p>
Il giorno fissato pel matrimonio il fidanzato, seguito dai suoi
più fedeli amici armati come se dovessero andare alla guerra, si
presenta dinanzi alla tenda della fidanzata intimando imperiosamente
ai genitori di lei di consegnargli la sua futura sposa, se non
vogliono provare la buona tempra delle sue armi.
</p>
<p>
<span class="pagenum" id="Page_80">[80]</span>
</p>
<p>
La giovine si trova già seduta nel mezzo della tenda, colle
sue più belle vesti, circondata dalle sue amiche e dai suoi parenti.
</p>
<p>
La prima risposta è un rifiuto netto, ma il fidanzato, spalleggiato
dagli amici entra a forza e ripete la domanda. Seguono discussioni
animate, poi da una parte e dall'altra vengono alle mani;
talvolta scorre perfino del sangue, però il fidanzato finisce sempre
per vincere ed a portarsi via la fidanzata, malgrado la resistenza
che essa finge di opporre.
</p>
<p>
I suoi amici la gettano su un tappeto, che quattro robusti garzoni
sorreggono e fuggono, protetti dai cavalieri, i quali hanno non
poco da fare a difendersi dai colpi di pietra e dai pugni di terra,
che scagliano dietro a loro le amiche ed i parenti della sposa.
</p>
<p>
E tutto non finisce sempre lì pel povero innamorato, perchè
presso alcune tribù, dopo pochi giorni di luna di miele, la sposa
deve fingere una nuova fuga, rifugiandosi presso i suoi parenti più
prossimi, dove si ferma talvolta perfino un anno, mentre il marito
prende parte ad arrischiate scorrerie, per poter accumulare tanto
da riscattare la moglie, quando non rimane fra i morti sul campo
di battaglia.
</p>
<p>
La bella Talmà, che, come abbiamo detto, cavalcava superbamente,
faceva galoppare la sua bianca cavalla, allontanandosi nella
steppa e aizzandola colla voce e colla frusta dal manico cortissimo.
</p>
<p>
Rideva forte e di quando in quando si volgeva a guardare l'immensa
turba dei cavalieri che galoppava sfrenatamente sulle sue
tracce, urlando e sparando, preceduta da Hossein, dal <i>beg</i> e da
Abei.
</p>
<p>
La giovine aveva già percorsi tre o quattro chilometri, avanzandosi
sempre nella pianura, quando la sua cavalla fece uno scarto
improvviso, poi stramazzò pesantemente fra le erbe, sbalzandola
di sella.
</p>
<p>
Talmà mandò un grido, poi rimase distesa, mezza svenuta.
</p>
<p>
Quasi nel medesimo istante dieci o dodici uomini, guidati da
Hadgi, il luogotenente del <i>mestvires</i>, sorsero fra le erbe altissime,
gettandosi su di lei.
</p>
<p>
— I cavalli! — gridò il luogotenente, afferrando la fanciulla. — Presto!...&nbsp;—
</p>
<p>
I banditi mandarono alcuni fischi stridenti e dodici cavalli, di
forme vigorose, sorsero come per incanto fra le erbe, dove fino allora
erano rimasti coricati e nascosti.
</p>
<p>
<span class="pagenum" id="Page_83">[83]</span>
</p>
<p>
Hadgi si slanciò verso il più vicino, tenendo tra le braccia Talmà
che non era ancora tornata in sè, ed aiutato da uno dei suoi uomini,
salì in arcione, gridando:
</p>
<p>
— Via!... Lasciate la corda!&nbsp;—
</p>
<p>
I banditi erano partiti ventre a terra dietro al luogotenente,
mentre urla terribili s'alzavano fra i cavalieri del <i>beg</i>:
</p>
<p>
— Ferma!... Ferma!&nbsp;—
</p>
<p>
Alcuni spari rintronarono senza colpire i rapitori, i quali erano
ormai troppo lontani.
</p>
<p>
Hossein, pallido, smarrito, cacciò gli sproni nel ventre del suo
persiano, facendogli fare dei balzi immensi.
</p>
<p>
— Talmà!... Mia Talmà! — urlava con angoscia. — Miserabili!...
Fermatevi o vi uccido tutti!&nbsp;—
</p>
<p>
I cinque o seicento cavalieri si erano messi in caccia, sferzando
rabbiosamente i loro cavalli, i quali ormai stanchi dalla fantasia
fatta prima del banchetto, non potevano competere con quelli
freschi e ben riposati dei banditi.
</p>
<p>
D'improvviso, i cavalli di Hossein, del vecchio <i>beg</i>, di Abei e
di Tabriz, che erano giunti nel medesimo luogo ove Talmà era
stata sbalzata di sella, a loro volta stramazzarono, scaraventando
a destra ed a sinistra i loro cavalieri.
</p>
<p>
Gli altri, che giungevano in gruppo serrato, non fecero in
tempo a frenarsi e andarono a catafascio fra una confusione indicibile.
</p>
<p>
Per alcuni minuti fu un dibattersi spaventevole di uomini e di
cavalli, fra urla, bestemmie e nitriti: gli animali, spaventati,
appena in piedi si davano a una corsa disperata attraverso la
steppa, fuggendo in diverse direzioni; i cavalieri, sagrando, si alzavano,
tastandosi le costole ammaccate.
</p>
<p>
Parecchi perdevano sangue dal naso, altri zoppicavano, avendo
ricevuto dai cavalli dei calci poderosi. Grida ed imprecazioni s'incrociavano:
</p>
<p>
— Canaglie!...
</p>
<p>
— Banditi!...
</p>
<p>
— Ci hanno giuocati!...
</p>
<p>
— Hanno tese delle corde sotto le erbe!...
</p>
<p>
— Furfanti!...
</p>
<p>
— E scappano!...
</p>
<p>
— Diamo loro la caccia!...
</p>
<p>
<span class="pagenum" id="Page_84">[84]</span>
</p>
<p>
— A cavallo! — tuonò in quel momento una voce.
</p>
<p>
Era Hossein. Il bravo giovine, quantunque fosse stato scaraventato
a dieci passi dal suo cavallo, non aveva riportata alcuna ferita
essendo le erbe, in quel luogo, altissime e anche foltissime.
</p>
<p>
Venti o trenta uomini, quasi tutti Sarti, quindi fedelissimi, che
avevano potuto trattenere a tempo i loro cavalli, avevano risposto
prontamente all'appello.
</p>
<p>
— Eccoci, signore!...
</p>
<p>
— Diamo addosso a quei banditi! — gridò Hossein, che pareva
impazzito. — Su, in sella, avanti senza tregua!...
</p>
<p>
La mia Talmà!... Bisogna che li uccida tutti!... A me, Tabriz!&nbsp;—
</p>
<p>
Il gigante era già in piedi; ma appena montato in sella il suo
persiano gli era caduto sotto, mandando un nitrito doloroso.
</p>
<p>
— Signore, non posso! — esclamò con terrore. — Il mio povero
animale si è spezzato le gambe anteriori.
</p>
<p>
— A me, zio!... A me, Abei! — gridò Hossein. — Distruggiamo
quei miserabili!&nbsp;—
</p>
<p>
Il <i>beg</i> aveva fatto un gesto disperato. Il suo cavallo al pari di
quello di Tabriz si era rotte le gambe nella caduta.
</p>
<p>
— Avanti, nipoti! — gridò poi.
</p>
<p>
I venticinque o trenta cavalieri si slanciarono dietro Hossein,
urlando ferocemente: — Ammazza!... Ammazza!.&nbsp;—
</p>
<p>
Ma le <i>Aquile della steppa</i> erano troppo lontane, per avere
qualche speranza di raggiungerle.
</p>
<p>
Approfittando di quel colpo maestro, dovuto a parecchie funi
tese abilmente un po' al di sotto delle cime delle erbe, i banditi
avevano ormai guadagnato più d'un chilometro e filavano, a corsa
sfrenata, attraverso la steppa infinita, risalendo verso il settentrione.
</p>
<p>
— Abei, — disse il <i>beg</i>, vedendo che non era ancora salito in
arcione, — che cosa fai?&nbsp;—
</p>
<p>
Il giovine stava per rispondere, quando alcune scariche risuonarono
in lontananza.
</p>
<p>
— Padre; — disse Abei, — assalgono i Sarti!... Andiamo a dare
una lezione a quelle canaglie, così mio cugino non avrà nemici
alle spalle. Sbarazziamogli la via.
</p>
<p>
— Un doppio attacco, — mormorò il <i>beg</i>, mentre i suoi occhi
avvampavano d'ira. — Ah!.. È troppo!... Bisognerà sterminare
quei banditi!... Tabriz, un cavallo!...&nbsp;—
</p>
<div class="chapter">
<p>
<span class="pagenum" id="Page_85">[85]</span>
</p>
<h2 id="cap10">CAPITOLO X.
<span class="smaller">Hossein alla riscossa.</span></h2>
</div>
<p>
I Sarti ed i loro compagni avevano finito per riprendere una
parte dei loro cavalli, i quali, dopo una galoppata sfrenata attraverso
la pianura, passato il panico, erano tornati in buon numero
verso i loro padroni, sicchè non fu difficile a Tabriz di sceglierne
due e di condurli dinanzi al <i>beg</i>.
</p>
<p>
— Padrone, che cosa vuoi fare? — chiese il gigante. — I banditi
sono ormai lontani. E questi animali sono troppo stanchi.
</p>
<p>
D'altronde hanno alle calcagna Hossein e anche Abei.
</p>
<p>
— È partito anche Abei?...
</p>
<p>
— Sì, padrone. Eccolo laggiù che galoppa con un gruppo di
Sarti.
</p>
<p>
— Accorriamo! — gridò il beg, balzando in sella. — Andiamo
a difendere le vostre famiglie, Sarti, e ricordatevi che non si deve
accordare quartiere alle <i>Aquile della steppa</i>.&nbsp;—
</p>
<p>
Due centinaia di cavalieri avevano risposto all'appello e si erano
stretti intorno al vecchio ed a Tabriz.
</p>
<p>
Gli altri correvano ancora dietro ai loro animali, poichè tutti
non erano ancora tornati e non pochi erano rimasti sul luogo, trovandosi
nell'impossibilità di seguire il <i>beg</i>, essendosi le loro cavalcature
storpiate.
</p>
<p>
— Avanti! — tuonò Giah Aghà. — Cerchiamo di prendere una
terribile rivincita.&nbsp;—
</p>
<p>
La truppa si era messa in corsa, preparando i moschettoni e
le pistole. Non si dirigeva verso la casa di Talmà, non scorgendosi
da quelle parti alcun cavaliere, bensì verso il villaggio, udendosi
in quella direzione ancora qualche sparo.
</p>
<p>
— Padrone, — disse Tabriz, che cavalcava a fianco del <i>beg</i>, — riescirà
Hossein a raggiungere quei miserabili?&nbsp;—
</p>
<p>
Il vecchio fece un gesto disperato:
</p>
<p>
— Non mi aspettavo una simile sorpresa! Povero Hossein, povero
ragazzo, impazzirà!... Per conto di chi hanno agito quei ladri?....
Vi è qui sotto un mistero che non riesco a dilucidare.
</p>
<p>
— No, padrone, le <i>Aquile</i> non hanno rapita Talmà per tenersela
<span class="pagenum" id="Page_86">[86]</span>
loro. Qualche Khan, o qualche Emiro deve entrarci nella
partita.
</p>
<p>
— È quello che sospetto anch'io — rispose il <i>beg</i>, con un sospiro. — Ma
per quanto corrano quei banditi, noi sapremo ritrovarli,
prima che lascino la steppa. Ah!...
</p>
<p>
— Cos'hai padrone?
</p>
<p>
— Hai ben guardato i rapitori?
</p>
<p>
— Mi è stato impossibile. Sono stato scaraventato a terra così
malamente, che quando mi sono rialzato i banditi erano già lontani.
</p>
<p>
— Sai chi ho veduto fra di loro?
</p>
<p>
— Non lo saprei padrone.
</p>
<p>
— Alcuni di quei suonatori che accompagnavano il <i>mestvires</i>.
</p>
<p>
— Impossibile!...
</p>
<p>
— Li ho perfettamente riconosciuti
</p>
<p>
— Dunque quel cane d'un cantastorie è un alleato delle <i>Aquile!</i>
forse una loro spia! — esclamò il gigante, digrignando i denti. — Lo
accopperò con un pugno!... Bisogna ritrovarlo a qualunque
costo.
</p>
<p>
— È per questo che torno più che in fretta, — disse il<i> beg</i>.
</p>
<p>
— Io l'ho veduto nel momento in cui ci preparavamo a lasciare
la casa di Talmà, avviarsi verso il villaggio dei Sarti.
</p>
<p>
— Preghi Allah di non farsi trovare!...
</p>
<p>
— Mentre io pregherò di lasciarcelo catturare, — rispose il
<i>beg</i>. — Se lo trovo non uscirà vivo dalle mie mani. Gli ho riserbato
un supplizio che gli farà maledire il giorno in cui è venuto
al mondo!...&nbsp;—
</p>
<p>
La banda, che si era aumentata d'un altro manipolo di cavalieri,
passò al galoppo dinanzi alla casa di Talmà, che era guardata
da una dozzina di servi armati e proseguì la corsa velocissima
verso il villaggio, che si distingueva vagamente in lontananza,
illuminato dagli ultimi raggi del sole tramontante.
</p>
<p>
Le detonazioni erano cessate ed una grande calma, rotta solo
dal galoppo precipitato dei cavalieri, regnava sulla landa sterminata.
</p>
<p>
Tutti aguzzavano gli sguardi, tormentando i grilletti dei loro
fucili, impazienti di far pagare alle <i>Aquile</i> il loro infame tradimento;
ma nessun cavaliere appariva sulla distesa verdeggiante.
</p>
<p>
I banditi, dopo d'aver fatto una dimostrazione ostile contro il
<span class="pagenum" id="Page_87">[87]</span>
villaggio, dovevano essersi dispersi. Ciò d'altronde non sorprendeva
nessuno, essendo abitudine dei banditi della steppa di dividere le
loro forze, per fare due attacchi simultanei, in modo da confondere
e disorganizzare gli assaliti.
</p>
<p>
Bastarono tre quarti d'ora ai cavalieri del <i>beg</i> per attraversare
la distanza che separava la casa di Talmà dal villaggio dei Sarti.
</p>
<p>
I vecchi, rimasti a difesa delle donne e dei fanciulli, erano
schierati dinanzi alle prime case e sulle terrazze, coi loro bravi
moschettoni in mano ed i <i>kangiarri</i> ed i <i>jatagan</i> alla cintura.
</p>
<p>
Quantunque non più giovani, erano ancora formidabili guerrieri,
capaci di difendere lungamente le loro case.
</p>
<p>
— Le <i>Aquile?</i> — chiese il <i>beg</i>, appena fu in mezzo a loro,
mentre Tabriz lo aiutava a scendere da cavallo.
</p>
<p>
— Scomparse, signore, — rispose un vecchio dalla lunga barba
bianca, che si era improvvisato conduttore dei suoi compagni. — Non
hanno fatto che alcune scariche, poi si sono allontanate verso
il settentrione.
</p>
<p>
Sembra che non avessero alcuna intenzione di assalire il villaggio.
</p>
<p>
— Conosci il <i>mestvires?</i>
</p>
<p>
— Il narra-istorie che suona la <i>guzla?</i>
</p>
<p>
— Sì, — rispose il <i>beg</i>.
</p>
<p>
— Mezz'ora fa era ancora qui e scommetterei che si trova in
qualche casa.
</p>
<p>
— Non è partito colle <i>Aquile?</i>
</p>
<p>
— No, <i>beg</i>, di questo ne sono certo.
</p>
<p>
— L'avevi mai veduto, prima che si spargesse la voce del matrimonio
di mio nipote con Talmà?
</p>
<p>
— Mai, signore.
</p>
<p>
— Non sai da dove sia venuto?
</p>
<p>
— Sarà caduto dall'Afganistan, dal Belucistan o dalla Persia.
</p>
<p>
— Hai udito, Tabriz? — chiese il <i>beg</i>.
</p>
<p>
— Sì, padrone, — rispose il gigante. — Bisogna prenderlo
vivo o morto.
</p>
<p>
— Morto!... Vivo, Tabriz: egli sa certo molte cose e deve
parlare.&nbsp;—
</p>
<p>
Poi, volgendosi verso i cavalieri che gli stavano d'intorno, aggiunse:
</p>
<p>
<span class="pagenum" id="Page_88">[88]</span>
</p>
<p>
— Circondate il villaggio voi e, se il <i>mestvires</i> cerca di fuggire,
prendetelo, ma vivo, mi avete udito, vivo lo voglio!&nbsp;—
</p>
<p>
I due o trecento cavalieri, che scortavano il vecchio <i>beg</i>, si
dispersero colla rapidità del lampo, formando intorno al villaggio
un cerchio immenso, essendosi disposti ad una notevole distanza
l'uno dall'altro.
</p>
<p>
Era impossibile che un uomo, per quanto agile e risoluto, avesse
potuto guadagnare la steppa inosservato, senza cadere sotto
i colpi dei Sarti e degli amici loro, accorsi a prendere parte alle
feste matrimoniali di Hossein e della bella Talmà.
</p>
<p>
Prese quelle disposizioni, il <i>beg</i>, seguito da una cinquantina
d'uomini, fra vecchi e giovani era entrato nelle strette viuzze del
villaggio, risoluto a scovare il birbaccione. I lettori sanno il resto
e conoscono l'orrendo supplizio del gesso, fattogli subire dall'implacabile
<i>beg</i>
</p>
<p class="dots">················</p>
<p>
Subito dopo la morte del <i>mestvires</i>, il <i>beg</i>, seguito da Tabriz
e da Abei, si era diretto verso una delle migliori case del villaggio,
che gli abitanti avevano messo a sua disposizione e che, quantunque
in piccolo, rassomigliava un po' a quella di Talmà, avendo
una terrazza, una galleria che le girava d'intorno e cortili chiusi.
</p>
<p>
Doveva essere la casa di qualche signore della borgata, poichè,
oltre le cose accennate, aveva sul dinanzi un peristilio sorretto da
colonnette di legno, l'<i>aivane</i>, sotto il quale i Sarti usano mangiare
e riposarsi durante le giornate caldissime; all'indietro il
<i>migmankama</i>, ossia l'appartamento destinato alle donne, con profonde
nicchie destinate a contenere i cofani e gli arnesi dell'economia
domestica.
</p>
<p>
Il <i>beg</i>, che sembrava di pessimo umore, era passato nella sala
centrale, tutta crivellata di buchi, aperti nello spessore dei muri
e con una specie di pozzo nel mezzo, pochissimo profondo, ove i
Sarti usano deporre gli oggetti d'uso giornaliero, ossia il vaso
che serve per preparare il the, la grossa brocca che adoperano
per le abluzioni, che usano fare al mattino ed alla sera, qualche
libro onde l'ospite, se è letterato, cosa piuttosto rara nella steppa,
possa passare qualche ora ed il piatto di rame, finamente cesellato,
su cui si servono il caffè, i pasticcini dolci, le pipe ecc. alle
persone che vanno a fargli visita.
</p>
<p>
<span class="pagenum" id="Page_89">[89]</span>
</p>
<p>
Il <i>beg</i> si era lasciato cadere su un tappeto di feltro, prendendosi
la testa fra le mani, mentre Tabriz bestemmiava a mezza
voce ed Abei giuocava distrattamente coi bottoni della sua ricchissima
giacca di seta bianca, come se nessuna preoccupazione grave
lo tormentasse. Pareva che la disgrazia toccata al cugino non lo
avesse troppo scosso e tanto meno la morte del povero <i>mestvires</i>.
</p>
<p>
Tabriz, vedendo che l'oscurità cominciava ad invadere la stanza,
accese una candela di sego piantata su ad un pezzo di legno appeso
alla vôlta, sprigionando un fumo densissimo e nauseabondo.
</p>
<p>
Già il Sarto è molto economo in fatto di luce. Se è un benestante,
fa uso di candele di sego, se è un povero lavoratore, adopera
un semplice stoppino di cotone immerso in un pessimo olio,
che dà più fumo che luce o semplicemente fa uso di un bracere
che colloca su una tavola. È bensì vero che non ama vegliare
molto e che alle nove si corica.
</p>
<p>
— Padrone, — disse Tabriz, che tendeva gli orecchi, — non
sono ancora di ritorno? Che li abbiano raggiunti?&nbsp;—
</p>
<p>
Il <i>beg</i>, per la seconda volta, aveva fatto un gesto di scoraggiamento.
</p>
<p>
— Non è possibile, — rispose poi, con un lungo sospiro. — Li
vedremo giungere a mani vuote.
</p>
<p>
— Che cosa faremo? Che il <i>mestvires</i> abbia detto proprio il
vero?
</p>
<p>
In tal caso la persona che ha fatto rapire Talmà si troverebbe
a Samarcanda. E chi sarà l'Emiro che ha udito a decantare la bellezza
della fanciulla?&nbsp;—
</p>
<p>
Il <i>beg</i> era rimasto muto: pareva che la robusta fibra di quel
vecchio si fosse tutta d'un colpo infranta.
</p>
<p>
Tabriz, non ricevendo risposta si volse verso Abei, che stava
sdraiato su un tappeto guardando distrattamente la fiamma della
candela che il venticello notturno, ingolfandosi attraverso le strette
feritoie che servivano da finestra, alzava ed abbassava.
</p>
<p>
— Che cosa ne dici tu, signore? — gli chiese.
</p>
<p>
— Che sarebbe necessario andare a Samarcanda, — rispose il
giovane con un sottile sorriso. — Il momento veramente non sarebbe
troppo buono, perchè quella città è ora occupata da stranieri.
</p>
<p>
— Da chi? — chiese il <i>beg</i> scuotendosi.
</p>
<p>
— Dai russi, padre — rispose il giovine.
</p>
<p>
— Chi te lo ha detto?
</p>
<p>
<span class="pagenum" id="Page_90">[90]</span>
</p>
<p>
— Un turcomanno, che stamani è venuto qui ad assistere alle feste.
Si dice che il governatore russo del Turchestan prepari anzi
una spedizione per punire severamente le tribù dei Bechs, che si
sono ribellate all'Emiro di Bukara.&nbsp;—
</p>
<p>
In quel momento un galoppo fragoroso, che si propagò rapidamente
attraverso le strette viuzze della borgata, fece balzare vivamente
in piedi il <i>beg</i> e Tabriz.
</p>
<p>
— Ritornano! — esclamarono entrambi.
</p>
<p>
Abei era diventato un po' pallido ed una improvvisa ansietà si
era dipinta sul suo viso.
</p>
<p>
— Sono essi, padrone! — grido Tabriz, correndo verso la porta. — La
riconducessero almeno!&nbsp;—
</p>
<p>
Anche Abei si era rialzato e, per non tradire la sua emozione,
si era abbassato sulla fronte il ricco turbante, tirandosi innanzi
le due larghe fasce multicolori che gli pendevano sulle spalle.
</p>
<p>
Il galoppo era cessato, ma giù nella via si udivano numerose
persone a vociare. Domande e risposte s'incrociavano fra i cavalieri
e gli abitanti usciti tutti nelle vie e sulle terrazze.
</p>
<p>
Tabriz aveva appena aperta la porta, quando Hossein comparve,
coperto di polvere ed il viso disfatto da un dolore così intenso, che
Abei fu costretto, a volgere altrove gli occhi.
</p>
<p>
Il vecchio <i>beg</i> gli mosse incontro, stringendoselo al petto.
</p>
<p>
— Nulla, è vero? — chiese.
</p>
<p>
— Fuggiti, padre, portando con loro la mia felicità, — singhiozzò
il giovane. — I miserabili!... che cosa aveva fatto loro Talmà?...
Ah padre!... Mi pare che il mio cuore se ne vada a pezzi!...
</p>
<p>
— Noi sapremo ritrovarla, Hossein.
</p>
<p>
— Ma forse non più viva, — disse il giovane con un rauco
singhiozzo. — Ho sete di sangue, padre!... Bisogna che uccida!...
</p>
<p>
— Le uccideremo queste maledette <i>Aquile</i>, te lo prometto, Hossein,
dovessi consumare tutta la mia fortuna.
</p>
<p>
Intanto sappiamo dove i rapitori si dirigono e questo è già
molto.
</p>
<p>
— Sì, a Kitab.
</p>
<p>
— No, t'inganni, a Samarcanda, — disse il <i>beg</i>.
</p>
<p>
— Chi te lo ha detto? — gridò il giovane.
</p>
<p>
— Il <i>mestvires</i>, che io ho fatto morire fra le strette del gesso
poche ore or sono; quel miserabile era la spia delle <i>Aquile</i>.
</p>
<p>
— Quel miserabile ti ha ingannato, padre.
</p>
<p>
<span class="pagenum" id="Page_91">[91]</span>
</p>
<p>
— Ma no, — disse Abei, che si era fatto innanzi e che pareva
in preda ad una vera costernazione. — L'ha confessato prima di
morire, cugino.
</p>
<p>
— Ha mentito! — gridò Hossein. — È a Kitab, che hanno condotto
o che stanno conducendo Talmà.
</p>
<p>
— Chi te lo ha detto? — chiese il <i>beg</i>, stupito.
</p>
<p>
— Uno di quei banditi che ferii dapprima con un colpo di fucile
e che poi, quando mi ebbe confessato dove portavano Talmà,
uccisi con un colpo di <i>kangiarro</i>.
</p>
<p>
— Chi avrà detto il vero? Quello od il <i>mestvires</i>.
</p>
<p>
— Il <i>mestvires</i>, io credo — disse Abei.
</p>
<p>
— No, il bandito, — disse invece Hossein. — Era tanto spaventato
vedendomi sopra di lui coll'arma alzata, che non credo
possa aver mentito in quel momento. È a Kitab che noi troveremo
Talmà, il mio cuore me lo dice.
</p>
<p>
— Tabriz, — disse il <i>beg</i>, dopo un breve silenzio. — Tu sei
stato in quella città?
</p>
<p>
— Sì, padrone, — rispose il gigante. — Mia madre era una
Shagrissiab, parente del Beg Djurà bey.
</p>
<p>
— Sicchè hai delle conoscenze in Kitab.
</p>
<p>
— Degli amici, padrone.
</p>
<p>
— Quanto tempo ti occorre per arruolare cinquanta uomini?
Tra gli ospiti qui venuti e che appartengono per la maggior parte
a tribù bellicose, potrai trovare facilmente degli uomini decisi a
tutto. La mia borsa è aperta: spendi liberamente.
</p>
<p>
— Fra un'ora saranno qui. Ho veduto non pochi Ghirghisi e
Shagrissiabs fra di loro e quella gente, per pochi tomani, giuoca
la pelle, senza guardarsi indietro.
</p>
<p>
— Va': non bisogna perder tempo.
</p>
<p>
— Padre! — esclamò Hossein, mentre Tabriz usciva frettolosamente.
</p>
<p>
— All'alba partirai con Abei, — disse il <i>beg</i>. — Forse giungerai
a Kitab, contemporaneamente alle <i>Aquile</i> e potrai impedire
a quei miserabili di consegnare Talmà a colui che le ha incaricate
di rapirla.
</p>
<p>
Bisogna far presto. Da un momento all'altro i russi possono
giungere.
</p>
<p>
— I russi!... — ripetè Hossein.
</p>
<p>
<span class="pagenum" id="Page_92">[92]</span>
</p>
<p>
— Sì, muovono verso i Shagrissiabs, Tabriz lo ha saputo, e
quei dannati moscoviti non tarderanno ad assediare la città.
</p>
<p>
Tu devi giungere colà prima di loro. Abei ti aiuterà nella tua
impresa.&nbsp;—
</p>
<p>
Il giovane pallido, che si teneva nell'angolo meno illuminato
della stanza, aveva fatto una brutta smorfia.
</p>
<p>
— Hai capito, Abei? — disse il <i>beg</i>, stupito di non ricevere
risposta. — Spero che non avrai paura di attraversare la steppa
con tuo cugino.
</p>
<p>
— Un simile viaggio coi russi in campagna, non sarà facile,
padre, — rispose Abei.
</p>
<p>
Un lampo terribile avvampò negli occhi del vecchio <i>beg</i>.
</p>
<p>
— E che? — gridò con voce tuonante. — Avresti tu paura?
Saresti un figlio degenere di tuo padre? Egli morì in battaglia di
fronte al nemico e cadde da eroe.
</p>
<p>
— Sono pronto a morire per la felicità di mio cugino, padre, — disse
Abei frettolosamente. — Tu sai che io lo amo come mio
fratello e che non ho paura dei banditi della steppa.
</p>
<p>
— Perdonami, sai se io sono violento, — disse il <i>beg</i>. — È
il mio carattere.
</p>
<p>
— Fra me e te, Abei, faremo tremare le <i>Aquile</i> — disse Hossein. — E
se è vero che <i>Beg Djura bey</i> ha fatto rapire da loro
la mia Talmà, noi frugheremo le sue viscere colle punte dei nostri
<i>kangiarri</i>.
</p>
<p>
— Sì, cugino, — rispose Abei. — Talmà ricadrà nelle tue
mani.
</p>
<p>
— Andate a riposarvi onde essere pronti per domani mattina, — disse
il <i>beg</i>. — Ho bisogno di essere solo.
</p>
<p>
— È impossibile che io possa dormire, — disse Hossein, prendendosi
il capo fra le mani, con un gesto disperato.
</p>
<p>
— Triste notte di nozze!... Mi avessero almeno ucciso le <i>Aquile</i>!
</p>
<p>
— E la vendetta?... Un uomo della steppa non muore invendicato, — disse
il <i>beg</i> con voce sorda. — Uscite, l'uomo deve essere
forte prima della battaglia.&nbsp;—
</p>
<p>
Poi, avvicinandosi a Hossein che pareva facesse degli sforzi
prodigiosi per frenare le lagrime, aggiunse con voce raddolcita,
ponendogli le mani sulle spalle:
</p>
<p>
— Giuro su Allah, che chiunque possa essere l'uomo che ha
<span class="pagenum" id="Page_93">[93]</span>
fatto rapire Talmà, e che ha infranta la tua felicità, proverà il
filo del mio <i>kangiarro</i>. Giah Aghà non ha mai mancato ai suoi
giuramenti e ne avrai la prova.&nbsp;—
</p>
<p>
Abei, udendo quelle parole, era diventato livido, poi il suo
sguardo obliquo s'era fissato, con terribile intensità, su suo cugino.
</p>
<p>
— Andate, — disse il <i>beg</i>. — Ecco Tabriz che ritorna.&nbsp;—
</p>
<p>
I due giovani erano appena usciti, quando il gigantesco turcomanno
comparve.
</p>
<p>
— È fatto, padrone — disse.
</p>
<p>
— I cavalieri?
</p>
<p>
— Arruolati: venti tomani, a spedizione finita.
</p>
<p>
— Chi sono?
</p>
<p>
— Quasi tutti Shagrissiabs e Sarti.
</p>
<p>
— Solidi?
</p>
<p>
— Gente rotta alla guerra.&nbsp;—
</p>
<p>
Il <i>beg</i> stette un momento pensieroso, poi, accostandosi lentamente
al gigante e battendogli famigliarmente su una spalla, gli
chiese:
</p>
<p>
— Che cosa ne pensi tu di Abei?
</p>
<p>
— Perchè mi fai codesta domanda, padrone? — chiese il gigante
con profonda sorpresa.
</p>
<p>
— Credi tu che ami veramente Hossein?
</p>
<p>
— Tu!... Padrone!...
</p>
<p>
— Veglierai su Abei, — disse il <i>beg</i> con voce imperiosa.
</p>
<p>
— Su tuo nipote?...
</p>
<p>
— Egli non mi pare franco, Tabriz! È un po' di tempo che io
lo osservo e che noto in lui delle continue esitazioni.
</p>
<p>
Egli è geloso di Hossein, geloso della sua lealtà, del suo coraggio,
della sua bellezza, e forse d'altro ancora.
</p>
<p>
— Padrone!...
</p>
<p>
— All'alba: lo hai detto agli arruolati?
</p>
<p>
— Sì, saranno qui tutti, dinanzi alla porta.
</p>
<p>
— Tu conosci <i>Sagadska</i>.
</p>
<p>
— Il capo degli Illiati?
</p>
<p>
— Sì.
</p>
<p>
— Egli potrà darti forse delle informazioni preziose. Di là devono
passare le <i>Aquile</i>, se è vero che si recano a Kitab.
</p>
<p>
— Vedrò quel capo.
</p>
<p>
— Va' a coricarti: è già tardi.
</p>
<p>
<span class="pagenum" id="Page_94">[94]</span>
</p>
<p>
— Sì, padrone.
</p>
<p>
— E veglia su Hossein e bada ad Abei.
</p>
<p>
— Te lo prometto.
</p>
<p>
— Va'!&nbsp;—
</p>
<div class="chapter">
<h2 id="cap11">CAPITOLO XI.
<span class="smaller">Il campo degli Illiati.</span></h2>
</div>
<p>
Cominciava ad albeggiare sulla steppa. Gli uccelli s'alzavano
fra le erbe e volteggiavano allegramente, trillando, sfuggendo velocissimi
agli assalti fulminei dei falchi e degli sparvieri che
piombavano, ad ali chiuse, dalle alte regioni dell'aria.
</p>
<p>
Cinquanta uomini, armati di lunghissimi fucili, di pistole e di
<i>kangiarri</i>, con immensi turbanti e lunghe zimarre di color bruno
e montati su piccoli cavalli villosi, si erano fermati dinanzi alla
porta della casa occupata dal <i>beg</i>, allineandosi su quattro file.
</p>
<p>
Erano tutti uomini di statura piuttosto bassa, tarchiati, con spalle
larghissime e lunghe barbe ispide e rossicce, i nasi arcuati come
becchi di pappagalli, la pelle terrea e gli occhi da uccelli da
preda.
</p>
<p>
Molti erano Sarti, sudditi di Talmà; i più però appartenevano
alle tribù nomadi dei Shagrissiabs, pastori e banditi ad un tempo,
venuti dal Khanato di Bukara, attirati dal desiderio di divertirsi
alle spalle dei ricchi sposi e di mostrare la loro bravura nelle
corse dei cavalli, essendo i migliori cavalieri della steppa turanica.
</p>
<p>
Gente di fegato ad ogni modo, pronta a qualsiasi sbaraglio per
un po' di <i>tomani</i>, una moneta troppo preziosa in quelle pianure,
dove l'oro è così raro.
</p>
<p>
Il <i>beg</i>, Hossein, Abei e Tabriz, svegliati dal fracasso prodotto
dai cavalli, erano prontamente discesi sulla via, passando rapidamente
in rassegna la truppa.
</p>
<p>
— Credo, Hossein, — disse il <i>beg</i>, — che con questi uomini potrai
giungere senza troppi fastidi a Kitab, anche se è vero che i Russi
marcino attraverso la steppa. Cerca di evitarli però e di non lasciarti
cogliere entro le mura della città a menochè...
</p>
<p>
— Continua, padre.
</p>
<p>
— <i>Beg Djura bey</i> non ti restituisca o ti faccia restituire Talmà.
<span class="pagenum" id="Page_95">[95]</span>
In tal caso ti lascio libertà di dare addosso a quegli odiati moscoviti.
</p>
<p>
— Va bene, padre.
</p>
<p>
— In sella, figliuol mio, e non dimenticarti che io aspetto il
tuo ritorno con angoscia.&nbsp;—
</p>
<p>
Gli mise una mano sul capo e lo congedò, dicendogli:
</p>
<p>
— Hai la mia benedizione; Allah l'ha concessa alle mie mani.&nbsp;—
</p>
<p>
Hossein, Abei e Tabriz salirono sui cavalli, e la truppa partì
al trotto, fra i saluti delle donne affollate sulle terrazze e gli
spari dei Sarti, dirigendosi verso oriente, trovandosi Kitab nel
Kanato dell'Emiro di Bukara.
</p>
<p>
Dieci minuti dopo, i cinquantatrè cavalieri galoppavano già
sulla steppa, premurosi d'attraversare l'Amu-Darja che è, si può
dire, l'unico fiume che attraversa quelle sterminate pianure e che
serve di frontiera alle tribù turcomanne indipendenti.
</p>
<p>
Fin dove giungevano gli sguardi non si scorgevano che erbe
ed erbe.
</p>
<p>
Nella steppa gli abitanti sono piuttosto rari e non s'incontrano
che là dove scorre qualche fiumiciattolo o dove si trova qualche
stagno, non essendovi nelle altre parti acqua sufficiente per abbeverare
i cammelli ed i montoni, i quali formano l'unica ricchezza
delle tribù turaniche.
</p>
<p>
Distese immense che potrebbero nutrire mandrie sterminate,
non contano nemmeno dieci famiglie nomadi, mentre vi potrebbero
vivere comodamente centomila persone, perchè quel suolo è tutt'altro
che ingrato.
</p>
<p>
L'acqua non manca nel sottosuolo: basterebbe costruire dei
pozzi artesiani e quelle lande, oggi inutili, potrebbero diventare
il granaio dell'Asia.
</p>
<p>
La truppa procedeva su una lunga linea, ad un trotto moderato,
con Tabriz e Hossein alla testa. Abei invece, che pareva non
amasse troppo la vicinanza del cugino, dopo i fatti avvenuti, era
passato in coda, col protesto di impedire che qualche cavaliere
disertasse.
</p>
<p>
Hossein, in ventiquattro ore, pareva che fosse invecchiato d'un
paio d'anni. Non era più il giovane ardente di prima, che cavalcava
con una maestria da far invidia ai più famosi cavalieri della
steppa, con quell'aria marziale che faceva tremare i banditi più
audaci e che li metteva in fuga colla sua sola presenza.
</p>
<p>
<span class="pagenum" id="Page_96">[96]</span>
</p>
<p>
Una cupa disperazione s'era impadronita di lui, accasciandolo
completamente.
</p>
<p>
— Mio povero signore! — disse Tabriz, che l'osservava con
profondo dolore. — Si direbbe che tu disperi del tuo destino.
</p>
<p>
— La luce rosea che mi irradiava fino a poche ore or sono, io
non la scorgo più, mio buon Tabriz, — rispose il giovine, soffocando
un singhiozzo. — Mi sembra che una notte eterna mi avvolga.
</p>
<p>
— Hai torto, signore. Alla tua età non si dispera mai.
</p>
<p>
— L'amavo troppo.
</p>
<p>
— E anche Talmà t'ama.
</p>
<p>
— Come potrà resistere, povera fanciulla, lontana da me? La
costringeranno a dimenticarmi.
</p>
<p>
— Fra quattro giorni noi saremo a Kitab, signore, e tue zio è
un <i>beg</i> troppo noto, perchè il <i>Beg Djura bey</i> si rifiuti di renderti
giustizia.
</p>
<p>
— E se fosse stato lui a farla rapire?
</p>
<p>
— L'affare sarebbe ben diverso allora; tuttavia io non credo
che il <i>Beg</i> abbia ora tempo per occuparsi di Talmà, se è vero che
i russi marciano già verso il khanato.
</p>
<p>
— Potessi sapere chi è il miserabile che me l'ha rapita!
</p>
<p>
— Lo scoveremo, non dubitare, padrone.
</p>
<p>
Sagadska conosce tutti i banditi della steppa e può dare qualche
preziosa informazione sulla direzione presa dalle <i>Aquile</i>.
</p>
<p>
Egli tiene molti uomini sulle rive dell'Amu-Darja per la raccolta
delle rose e quelli ci diranno se i rapitori l'hanno attraversato.
</p>
<p>
Padrone, non disperiamo e cerchiamo invece di guadagnare
via.&nbsp;—
</p>
<p>
I cavalli mantenevano un galoppo abbastanza rapido, senza aver
bisogno di essere eccitati: era d'altronde la loro andatura ordinaria,
che potevano continuare per moltissime ore, senza nulla
chiedere ai loro padroni prima del tramonto.
</p>
<p>
A mezzodì la banda fece una breve fermata sulla rive d'uno
stagno, ombreggiate da quattro o cinque di quegli enormi platani
turchestani, che hanno sovente una circonferenza di settanta
piedi ed il cui legname duro e venato, più bello e superiore di
quello dei nostri noci, serve a fabbricare bellissimi mobili.
</p>
<p>
Un paio d'ore dopo la truppa riprendeva le mosse, avanzandosi
sempre più nel cuore della steppa. I cavalli, ben riposati e ben
pasciuti, galoppavano con maggior slancio del mattino.
</p>
<p>
<span class="pagenum" id="Page_99">[99]</span>
</p>
<p>
Tabriz, che conosceva la steppa a menadito, avendo vissuto
molti anni al di qua ed al di là dell'Amu-Darja, conduceva ora
la carovana orizzontandosi col sole, non avendo i turcomanni alcuna
conoscenza della bussola, istrumento che forse non hanno
mai veduto, e che d'altronde non è affatto necessario a quei nomadi,
avendo l'istinto dell'orientazione al pari dei piccioni viaggiatori.
</p>
<p>
La regione, a poco a poco cominciava a diventare meno deserta.
In lontananza, qualche gruppo di tende appariva; tende di
forma conica, di feltro nero, perdute in mezzo alle erbe dove bande
di cammelli e di montoni pascolavano in gran numero; poi su
certi tratti sabbiosi qualche moschea screpolata, col suo minareto
sottile, di colore bianco, spiccava fra tutto quel mare di verzura,
indicando il luogo ove, chissà quante centinaia d'anni prima, una
borgata e fors'anche una città popolosa era esistita.
</p>
<p>
Quelle rovine sono frequenti in certe parti della steppa, dove
i vicini persiani hanno lasciato tante tracce della loro antichissima
colonizzazione. Forse quello era il vero paese della terra sacra dei
magi di Zoroastro, del Zend-Avesta, il paese dove Saadi e Hfar
hanno poetato ed amato e dove Leilah ha sorriso.
</p>
<p>
Verso il tramonto, Tabriz, che già da qualche ora osservava
attentamente il paese, come se cercasse qualche traccia, indicò a
Hossein un gruppo di tende di colore oscuro, che sorgeva in una
specie di oasi, dove crescevano rigogliose piante di melagrano,
dalle frutta grossissime e assai stimate, <i>outon bokhàra</i> che producono
susine eccellenti d'inverosimile grossezza, cotogni dal tronco
enorme e ciliegi altissimi.
</p>
<p>
— Il campo dell'Emiro degli Illiati, — disse poi volgendosi
verso Hossein, che l'interrogava cogli sguardi.
</p>
<p>
— È là che abita quel Sagasdka di cui tu mi hai parlato?
</p>
<p>
— Sì, signore.
</p>
<p>
— È un amico di mio zio?
</p>
<p>
— Un tempo hanno combattuto insieme contro i bukari ed i
belucistani, — rispose Tabriz. — Se le <i>Aquile della steppa</i> sono
passate attraverso il suo territorio, ce lo dirà subito.
</p>
<p>
— A quest'ora non si rammenterà più nemmeno il nome di Giah
Aghà, — disse Abei, che aveva ripreso il suo posto in testa alla
colonna. — Si dimenticano facilmente gli amici, nella steppa.
</p>
<p>
— Al contrario, signore, — rispose Tabriz, un po' piccato.&nbsp;—
<span class="pagenum" id="Page_100">[100]</span>
Si ricordano forse più che altrove, avendone sovente bisogno per
far fronte ai ladroni della pianura od ai soldati degli Emiri.
</p>
<p>
— Vedrai che non si degnerà nemmeno di riceverci nel suo
accampamento e che ci tratterà come pezzenti sospetti.
</p>
<p>
Hanno ben altro da fare questi Illiati, che d'occuparsi delle <i>Aquile</i>
e dei nostri affari.
</p>
<p>
— Sarà come tu dici, signore, — rispose Tabriz, — io però
obbedirò alle istruzioni datemi da tuo zio.
</p>
<p>
— Mio zio crede troppo nelle amicizie, — rispose Abei, con
tono ironico.
</p>
<p>
Tabriz lo guardò con una certa sorpresa, aggrottando leggermente
la fronte.
</p>
<p>
Hossein, assorto nella sua tristezza, sembrava che non avesse
udito nulla, anche perchè si era spinto più innanzi degli altri, frettoloso
di giungere al campo degli Illiati.
</p>
<p>
— Tuo zio, signore, — riprese il gigante un po' irato, — ha
sempre saputo scegliere i suoi amici ed io, che sono più vecchio
di te ne so qualche cosa.&nbsp;—
</p>
<p>
Nell'accampamento degli Illiati si era manifestato in quel frattempo
un vivissimo movimento. La numerosa truppa dei cavalieri
di Hossein, bene armati, doveva aver messo in apprensione
quei nomadi, i quali avevano probabilmente fatto più volte conoscenza
coi banditi della steppa della fame, ghirghisi, bukari e
shagrissiabs.
</p>
<p>
I cammelli ed i montoni, che pascolavano a centinaia e centinaia
per la pianura, venivano spinti a precipizio verso i recinti
costruiti nei dintorni dell'accampamento, intanto che gruppi di
uomini balzavano in sella dei loro cavalli, disponendosi sotto le
piante, per tenersi al riparo dietro i grossi tronchi.
</p>
<p>
Gli Illiati sono tribù assolutamente nomadi che si distaccano
un po' dai turchestani vivendo esclusivamente sotto tende e cambiando
luogo secondo le stagioni ed i bisogni dell'immenso loro
gregge, che forma la loro principale ricchezza.
</p>
<p>
Al principio della primavera scendono dalle montagne, che attraversano
la parte meridionale del Khanato di Bukara e la Persia,
e si espandono per la steppa turanica formando vasti accampamenti,
del resto semplicissimi, posti di preferenza intorno ad uno stagno
o sulle rive d'un torrente e riparati dal vento, temendo molto le
cortine di sabbia.
</p>
<p>
<span class="pagenum" id="Page_101">[101]</span>
</p>
<p>
I loro usi e le loro abitudini differiscono da quelle degli altri
turchestani, alla cui razza d'altronde non sembra veramente che
appartengano e richiamano al pensiero gli antichi tempi dei pastori
patriarcali.
</p>
<p>
Gli uomini, che hanno tipo tartaro, più che turcomanno, sono
tutti bellissimi, di alta statura e ben conformati; le donne godono
fama di essere le più graziose della steppa.
</p>
<p>
Tabriz, che conosceva l'indole diffidente di quei nomadi, fece
fermare la truppa e s'avanzò in compagnia d'Hossein, verso i
giardini che circondavano l'accampamento, tenendo l'archibugio
colle bocca volta verso terra:
</p>
<p>
— Dite al vostro <i>Emiro</i> che i nipoti del <i>beg</i> Giah Aghà chiedono
ospitalità, — gridò, appena fu a portata di voce. — Sagadska
non si rifiuterà di riceverli.&nbsp;—
</p>
<p>
Fra gli Illiati vi fu uno scambio di parole, poi un vecchio che
aveva una lunga barba bianca e che mancava d'un occhio, si fece
innanzi e, mentre i suoi uomini disarmavano, rispose:
</p>
<p>
— Che i nipoti del mio amico entrino nel campo: sono sotto
la protezione delle leggi dell'ospitalità.&nbsp;—
</p>
<p>
La truppa, non avendo ormai più nulla da temere dopo quelle
parole, s'avanzò sotto gli alberi, mettendo piede a terra e levando
le briglie e le selle ai cavalli, mentre Tabriz ed i nipoti del beg
entravano sotto una vasta tenda, sulla cui soglia li attendeva il
capo della tribù, circondato da una mezza dozzina di ragazzine.
</p>
<p>
— Siete miei ospiti, — disse, invitandoli a farsi innanzi.
</p>
<p>
— Sei tu Sagadska? — chiese Tabriz.
</p>
<p>
— Io sono l'amico del <i>beg</i> Giah Aghà, — rispose l'illiato. — Che
i suoi nipoti si siedano al mio fianco.
</p>
<p>
— Grazie della tua ospitalità, — gli rispose Hossein. — Noi
siamo qui venuti perchè abbiamo bisogno da te di consigli e d'informazioni.
</p>
<p>
— Dopo la cena tu avrai quello che vorrai, — rispose l'illiato.
</p>
<p>
— Lascia ora che io compia i miei doveri d'ospitalità e non
preoccuparti della tua scorta: avrà viveri e tende per riposarsi al
coperto.&nbsp;—
</p>
<p>
Sotto la grande cupola di feltro era già stata stesa, su un vasto
tappeto persiano, una tovaglia, su cui due giovani pastori avevano
collocato parecchi tondi d'argento, lusso che solo un capo
tribù poteva permettersi.
</p>
<p>
<span class="pagenum" id="Page_102">[102]</span>
</p>
<p>
— Accomodatevi, — disse Sagadska. — Siete giunti in un
buon momento, festeggiando oggi il dodicesimo anno della mia ultima
figlia.
</p>
<p>
I servi erano tornati portando vasi e tondi carichi di cibi e di
manicaretti che esalavano profumi appetitosi e che deposero dinanzi
agli ospiti.
</p>
<p>
Tutti i popoli della steppa, quando hanno i mezzi sufficienti e
ricorre qualche circostanza straordinaria, amano mangiare bene e
la loro cucina non è così ordinaria come si potrebbe credere in
individui che vivono all'aria aperta e sempre in pericolo, quantunque
stupide prescrizioni del Corano la circoscrivano, vietando
il maiale, la lepre anche e molti crostacei, perchè ritenuti impuri.
</p>
<p>
Il loro piatto forte è sempre però il montone che si arrostisce
a pezzi con burro e grasso od intero se è giovane, dopo d'averlo
ben imbottito di mandorle, di datteri, d'uva secca, di bacche e di
rose, di pimento e di spezie diverse; il secondo è il <i>pilat</i>, composto
di riso bollito, con pezzi pure di montone. Amano però molto
anche i pasticci, che sanno preparare non meno bene dei persiani
e anche la carne bollita, che condiscono con varie salse assai appetitose.
</p>
<p>
I cuochi del capo avevano fatto quella sera veri prodigi, servendo
un gran numero di piatti, ai quali avevano tenuto dietro
vasi pieni di magnifiche melogranate, grossissime, dolcissime e
senza il granello interno, cotogni profumatissimi e poponi pesanti
trenta o quaranta libbre, acquosi, dolci, e colla polpa rossa, bianca,
gialla o verdognola.
</p>
<p>
Servito il caffè, il capo fece portare quattro bellissime pipe, per
metà ripiene d'acqua profumata con essenza di rosa e la ciotola
carica di quel fortissimo tabacco chiamato <i>tumbak</i>, che è così pregiato
da tutti i popoli turanici.
</p>
<p>
— Ora ti ascolto, — disse Sagadska, quando le pipe cominciarono
a funzionare, rivolgendosi a Hossein che aveva appena
toccato cibo. — Leggo nei tuoi occhi una profonda tristezza, che
sarebbe incompatibile colla tua età.
</p>
<p>
Quale disgrazia può aver colpito i nipoti del mio vecchio amico
Giah Aghà?
</p>
<p>
— Mi hanno rapito ieri la fidanzata, nel momento in cui stavo
per impalmarla.
</p>
<p>
<span class="pagenum" id="Page_103">[103]</span>
</p>
<p>
— Chi? — gridò il vecchio.
</p>
<p>
— Le <i>Aquile della steppa</i> — aggiunse Tabriz, — e siamo
venuti a chiederti se i tuoi uomini le hanno vedute.&nbsp;—
</p>
<p>
Il vecchio battè le mani chiamando ad alta voce:
</p>
<p>
— Mursa Rabat!&nbsp;—
</p>
<p>
Un giovane pastore, che indossava una corta zimarra di panno
grossolano con i bordi gialli e maniche larghissime e alti stivali
di pelle rossa, era subito entrato.
</p>
<p>
— Narra ai miei ospiti chi hai incontrato stamane.
</p>
<p>
— Un grosso numero di cavalieri che mi parvero ghirghisi e
usbeki, — rispose il giovane. — E alla loro testa vi era un uomo
di forme tarchiate che teneva fra le braccia una fanciulla...
</p>
<p>
— Talmà! — esclamò Hossein.
</p>
<p>
Il giovane guardò il nipote del <i>beg</i> come per chiedergli di chi
volesse parlare, poi, ad un cenno del suo capo, proseguì:
</p>
<p>
— La fanciulla indossava un costume da sposa ed aveva sul
capo la tiara di metallo.
</p>
<p>
— Era lei! — gridarono ad una voce Tabriz e Hossein, mentre
Abei si mordeva le labbra.
</p>
<p>
— La tua fidanzata? — chiese l'Emiro degli Illiati.
</p>
<p>
— Sì, la mia Talmà, — rispose Hossein, facendo un gesto
disperato.
</p>
<p>
— Calmati signore, — disse Tabriz, e ascoltiamo quest'uomo.
Dove si dirigevano quei cavalieri?
</p>
<p>
— Verso levante, — rispose Mursa Rabat.
</p>
<p>
— Verso il fiume dunque?
</p>
<p>
— Sì, mio signore.
</p>
<p>
— Si dibatteva la fanciulla?
</p>
<p>
— Non mi parve.
</p>
<p>
— Viva lo era però.
</p>
<p>
— Sì, la vidi alzare un braccio, come per minacciare il cavaliere
che la portava.
</p>
<p>
— A che ora li hai veduti?
</p>
<p>
— Verso mezzodì.
</p>
<p>
— Galoppavano forte?
</p>
<p>
— No, filavano a piccolo trotto e mi parve che le loro cavalcature
fossero molto stanche, perchè alcune rimanevano sovente
indietro.
</p>
<p>
— Ed erano molti? — chiese Hossein.
</p>
<p>
<span class="pagenum" id="Page_104">[104]</span>
</p>
<p>
— Un centocinquanta per lo meno, — rispose il giovine illiato.
</p>
<p>
— Come possono essere diventati così numerosi? Quelli che mi
hanno rapito Talmà non erano più d'una dozzina.
</p>
<p>
— La cosa è facile a spiegarsi, — disse Tabriz. — Si saranno
riuniti a quelli che hanno fatto una dimostrazione armata contro
il villaggio.
</p>
<p>
— Non sarà il numero che ci tratterrà dall'inseguirli, Tabriz, — disse
il nipote del <i>beg</i>, con accento feroce.
</p>
<p>
— Sai dove vanno? — chiese Sagadska.
</p>
<p>
— A Kitab, — rispose Hossein.
</p>
<p>
— Che cosa vanno a fare colà? Ignorano dunque che i russi
hanno lasciato Samarcanda in buon numero, con cannoni e falconetti,
per calmare le idee bellicose di Djura e del bey di Schar?
</p>
<p>
— È dunque vero? — chiesero ad una voce Hossein ed Abei.
</p>
<p>
— Sì, miei cari ospiti; una forte colonna di moscoviti, comandata
dal colonello Miklalosvky, con molta fanteria ed alcune
sotnie di cosacchi, muove verso le due città, coll'ordine di prenderle
d'assalto e di restituirle, domate, all'Emiro di Bukara. Tutti
ne parlano nella steppa orientale e le informazioni che ho ricevute
devono essere esatte.
</p>
<p>
— Allora noi non abbiamo tempo da perdere, signor Hossein, — disse
Tabriz.
</p>
<p>
— Sì, se volete entrare in città prima che i russi la cingano
d'assedio, — disse l'illiato. — Sono stanchi i vostri cavalli?
</p>
<p>
— Galoppano da stamane.
</p>
<p>
— Ne ho trecento intorno al campo, — proseguì il capo. — Scegliete
i migliori e partite senza indugio o giungerete troppo
tardi.
</p>
<p>
Per conto di chi è stata rapita la fanciulla?
</p>
<p>
— Del <i>Beg Djura</i>, sospettiamo, — disse Hossein.
</p>
<p>
Sagadska scosse il capo.
</p>
<p>
— Uhm! — fece poi. — Lui ed il bey di Schar hanno troppe
faccende che pesano sulle loro spalle per ora. No, sarà per qualche
altro, tuttavia non vi sarà difficile ritrovare la ragazza.
Kitab è poco popolosa e Schar lo è meno ancora.
</p>
<p>
Volete un consiglio da amico?
</p>
<p>
— Parla, — disse Hossein.
</p>
<p>
— Rivolgetevi direttamente a <i>Beg Djura</i>, ditegli che sono io
<span class="pagenum" id="Page_105">[105]</span>
che vi mando e che se le sue cose andranno male, troverà sempre
un rifugio fra le tribù degli Illiati.
</p>
<p>
Partite, amici e varcate al più presto l'Amu-Darja al guado
d'Ispas, là dove i miei uomini raccolgono le rose.
</p>
<p>
Può darsi che da loro abbiate qualche notizia dei rapitori.
</p>
<p>
Venite a scegliere i cavalli: sono di buona razza e correranno
meglio di quelli delle Aquile.&nbsp;—
</p>
<div class="chapter">
<h2 id="cap12">CAPITOLO XII.
<span class="smaller">Il Traditore.</span></h2>
</div>
<p>
Era mezzanotte quando la truppa, montata su cavalli freschi,
quasi tutti di razza persiana, lasciavano l'accampamento avviandosi
verso l'Amu-Darja.
</p>
<p>
La notizia ormai pienamente confermata che un corpo russo
scendeva da Samarcanda per cinger d'assedio Kitab, li spingeva
ad affrettarsi, non avendo alcun desiderio di venire di buona o di
cattiva voglia coinvolti in quella campagna, quantunque tutti, da
veri turchestani, nutrissero un odio profondo contro quegli insaziabili
conquistatori, che allungavano le loro poderose zampe d'orsi
su tutta l'Asia centrale.
</p>
<p>
Sapevano per pratica come finivano sempre quelle guerriglie
ed a quali orrori si esponevano i disgraziati insorti contro lo strapotente
e barbaro nemico.
</p>
<p>
Non fu che allo spuntare del giorno, dopo una corsa furiosa,
velocissima, che la truppa giunse senza aver fatto cattivi incontri
sulla via dell'Amu-Darja, nei pressi del guado conosciuto sotto il
nome di Ispas.
</p>
<p>
L'Amu, che i turchestani chiamano anche Djicon, è il più
grosso dei tre fiumi che solcano l'immensa steppa e che vanno ad
ingrossare le acque del mar d'Aral.
</p>
<p>
Nasce da una delle più alte vette del Bolor, nel Pamir e scorre
dapprima sotto il nome di Pani, svolgendosi attraverso regioni fertilissime,
percorre tutta la steppa turanica, non ricevendo che pochi
fiumiciattoli e, come abbiamo detto, va a scaricarsi nell'Aral
dove forma un vastissimo estuario.
</p>
<p>
In quasi tutto il suo percorso le alte piante, che nella steppa
<span class="pagenum" id="Page_106">[106]</span>
non possono svilupparsi per la siccità che regna durante i mesi
caldi, coprono le sue rive, producendo uno strano contrasto colle
eterne erbe che per centinaia e centinaia di chilometri si susseguono
ininterrottamente, con una monotonia desolante.
</p>
<p>
Platani di dimensioni colossali, querce, cedri, ginepri e micgasia,
che lanciano il loro bellissimo stelo a cinque o sei metri,
crescono a profusione, ma le piante che soprattutto interessano gli
abitanti delle rive sono i rosai, i quali coprono in certi punti delle
estensioni vastissime, raggiungendo sovente un'altezza di quindici
piedi.
</p>
<p>
Come si sa, tutti i popoli orientali fanno un consumo enorme
di acqua di rose. Si profumano le vesti e le barbe, bagnano, anzi
inzuppano addirittura i fazzoletti delle persone che vanno a visitarli,
ne mettono nell'acqua delle loro pipe e perfino nei loro pasticci
dolci, sicchè dove quegli splendidi e profumati fiori allignano,
vi è una ricchezza non indifferente da raccogliere.
</p>
<p>
Il luogo ove i cavalieri erano giunti, era una di quelli dove
appunto i gentili fiori crescevano a profusione.
</p>
<p>
Sotto i faggi, le betulle ed i platani, che coprivano la riva del
fiume, enormi rosai si ergevano, tutti coperti di fiori bianchi, carnicini,
gialli, rossi, scarlatti, i quali esalavano profumi inebbrianti
che i cavalieri aspiravano avidamente, essendo quello per modo
di dire, il loro profumo nazionale.
</p>
<p>
— Se qui ci sono tante rose, troveremo ben presto anche i
raccoglitori del capo degli Illiati, — disse Tabriz, fermando il suo
cavallo.
</p>
<p>
— Aspettiamo che le tenebre si diradino ed intanto andiamo
a vedere se il guado si trova veramente qui.&nbsp;—
</p>
<p>
Mentre la scorta scendeva di sella, per concedere ai cavalli un
po' di libertà ed un po' di riposo, ben meritato d'altronde dopo
quella lunga galoppata, Tabriz, Hossein ed Abei si spinsero verso
il fiume, passando sotto giganteschi platani che spandevano al di
sotto delle loro fitte fronde, costantemente inumidite dalle acque,
una deliziosa frescura.
</p>
<p>
L'Amu-Darja scorreva dolcemente, gorgogliando fra gli ammassi
di giunchi che avevano ormai ingombrato buona parte del suo
letto, formando qua e là minuscoli isolotti, sopra i quali volteggiavano
numerose coppie di uccelli acquatici.
</p>
<p>
In quel luogo il fiume non era più largo di cento cinquanta
<span class="pagenum" id="Page_107">[107]</span>
metri e le sue acque, assai trasparenti, non avevano che qualche
metro e mezzo di profondità, almeno fino ad un certo tratto dalla
riva.
</p>
<p>
— Sì, è questo il guado, — disse Tabriz.
</p>
<p>
— L'hai indovinato, signore, — rispose in quel momento una
voce che usciva da una grande macchia di rosai, accavallati confusamente
gli uni sopra gli altri in modo da formare un colossale
e meraviglioso cespuglio.
</p>
<p>
Tabriz si era subito voltato.
</p>
<p>
Un uomo, piuttosto vecchio, era sgusciato fra quell'ammasso di
rose, tenendo in mano un cesto di vimini, di forma allungata, pieno
già di fiori.
</p>
<p>
— Sei un illiato di Sagadska? — gli chiese il gigante.
</p>
<p>
— Sì, signore.
</p>
<p>
— Ci manda qui il tuo capo, che ci diede ospitalità ieri sera,
per chiederti se hai visto passare dei cavalieri.
</p>
<p>
— Io ho dormito come un orso questa notte, — rispose il raccoglitore
di rose, — ma te lo potranno dire i distillatori che non
hanno spenti i fuochi ieri sera.
</p>
<p>
Vuoi seguirmi? Non sono che a pochi passi, dietro a quel macchione
di platani: guarda, si scorge il fumo trapelare attraverso
le foglie.
</p>
<p>
— Guidaci e avrai una manata di <i>pouls</i><a class="tag" id="tag7" href="#note7">[7]</a>.
</p>
<p>
— Vieni, signore, — rispose l'illiato, tutto lieto di ricevere una
mancia.
</p>
<p>
Attraverso le fronde di quei giganteschi alberi, i tre cavalieri
cominciavano infatti a scorgere colonne di fumo e bagliori prodotti
da grandi fuochi brucianti sotto i lambicchi.
</p>
<p>
Ben presto giunsero in mezzo ad una spianata, dove una dozzina
d'uomini, semi-nudi, anneriti dal fumo, madidi di sudore, con lunghe
barbe ispide, s'affaccendavano intorno a sette od otto falò, sopra
i quali bollivano immense caldaie di rame, piene di rose.
</p>
<p>
I distillatori turchestani e persiani, lavorano sul luogo ove le
rose vengono raccolte, onde i fiori conservino tutto il loro profumo.
Usano lambicchi affatto primitivi e caldaie della capacità di
cento a centoventi litri.
</p>
<p>
<span class="pagenum" id="Page_108">[108]</span>
</p>
<p>
I fiori, appena portati dai raccoglitori, vengono messi nell'apparecchio
distillatore, nella quantità di nove a dieci chilogrammi,
ai quali aggiungono in media cinque o sei volte il loro peso
d'acqua.
</p>
<p>
Con questo sistema distillano non già l'essenza, bensì l'acqua
di rose, la quale poi, per riuscire perfetta, ha bisogno di una nuova
operazione o meglio d'una seconda distillazione.
</p>
<p>
Dopo la seconda bollitura, si vedono apparire piccoli globuli
oleosi d'una tinta giallo-pallida. Il liquido rimasto si pone entro
bottiglie dal collo lunghissimo, i globuli i quali costituiscono l'essenza
e che si radunano alla superficie del recipiente, vengono
raccolti mediante speciali cucchiai perforati.
</p>
<p>
Uno spazio di quaranta are, coperto di rosai, può dare durante
le stagioni favorevoli, da mille ottocento a duemila chilogrammi
di fiori, e di quegli spazi ve ne sono di più ampii sulle rive
dell'Amu-Darja, — dai quali i distillatori possono trarre e con poca
fatica da seicento a settecento cinquanta grammi di essenza.
</p>
<p>
Considerato che ogni grammo si paga, sia nel Turchestan che
in Persia, circa una lira, si può facilmente comprendere quanto
quell'industria sia produttiva, specialmente per uomini che assai
di rado trovano il modo di guadagnare denaro nelle loro steppe.
</p>
<p>
Il capo dei distillatori vedendo apparire i tre cavalieri, guidati
dal raccoglitore di rose, lasciò le caldaie, mosse loro incontro e li
salutò cortesemente con un:
</p>
<p>
— Allah vi sia propizio!&nbsp;—
</p>
<p>
Informato su ciò che desideravano, l'illiato rispose subito:
</p>
<p>
— Dei cavalieri!... Dei banditi volete dire?... Quelli che sono
passati ieri sera, dopo il tramonto, non erano persone oneste.
</p>
<p>
— Dopo il tramonto, hai detto? — chiese Hossein.
</p>
<p>
— Sì, hanno guadato il fiume alla luce delle stelle.
</p>
<p>
— Quanti erano?
</p>
<p>
— Un centinaio e mezzo per lo meno.
</p>
<p>
— Vi era una fanciulla con loro?
</p>
<p>
— Sì, cavalcava una giumenta ed era avvolta in un velo
bianco.
</p>
<p>
— Non era fra le braccia di un uomo grosso e tarchiato?
</p>
<p>
— No!...
</p>
<p>
— Però ho veduto anche quello e teneva la giumenta per le
briglie.
</p>
<p>
<span class="pagenum" id="Page_109">[109]</span>
</p>
<p>
— Piangeva la fanciulla?
</p>
<p>
— Non ho avuto tempo di osservarla. I cavalieri hanno attraversato
frettolosamente l'Amu-Darja, scomparendo sotto gli alberi
dell'opposta riva.
</p>
<p>
— Si sono accampati colà? — chiese Tabriz.
</p>
<p>
— Non te lo potrei dire, mio signore.
</p>
<p>
— Erano stanchi i loro cavalli?
</p>
<p>
— Mi parvero sfiniti.
</p>
<p>
— Padrone, — disse Tabriz, volgendosi verso Hossein, — partiamo
senza indugio e guadiamo il fiume. Se i nostri animali
non cadono, giungeremo a Kitab contemporaneamente alle Aquile.
</p>
<p>
— Vorrei raggiungerle prima e sterminarle tutte, — soggiunse
il giovane, con impeto.
</p>
<p>
— Tu dimentichi, cugino, che essi sono in centocinquanta e
tutti certamente coraggiosi, — osservò Abei, che tormentava nervosamente
i suoi piccoli baffi, irsuti. — Ti hanno dato una prova
lampante nell'assalto alla casa di Talmà.
</p>
<p>
— Fossero anche trecento, nessuno mi tratterrebbe di assalirli.
</p>
<p>
— Ben detto, signore, — disse Tabriz. — Piomberemo addosso
a quei predoni, come la notte che i lupi ci scortavano.&nbsp;—
</p>
<p>
I cinquanta uomini in un baleno furono in arcione, scesero
la riva, preceduti da Tabriz ed entrarono nel fiume le cui acque,
come abbiamo detto, in quel luogo erano piuttosto basse.
</p>
<p>
La traversata dell'Amu-Darja fu compiuta senza incidenti, non
essendovi nei corsi d'acqua del Turchestan nè coccodrilli, nè gaviali,
come in quelli della non lontana India.
</p>
<p>
La truppa si trovava sul territorio del Khan di Bukara, lo stato
più vasto della Tartaria Indipendente. Indipendente di parola,
non di fatto, perchè anche su quella immensa regione che comprende
varii Kanati, l'avida zampa dell'orso moscovita vi si è
appoggiata.
</p>
<p>
Gli antichi scrittori arabi hanno chiamato quel territorio un
paradiso terrestre e lo sarebbe forse, essendo fertilizzato dall'Amu-Darja
e dai suoi affluenti, se non fosse abitato da un popolo
nomade, dato al ladroneccio più sfacciato, stanziato solo nell'inverno
nelle città e nei villaggi ed errante colle sue gregge nelle
vaste pianure, durante le altre stagioni.
</p>
<p>
Samarkanda, che è la città più importante, ha avuto un passato
<span class="pagenum" id="Page_110">[110]</span>
splendido, essendo stata scelta come capitale dal famoso conquistatore
asiatico Timur-Lent, meglio conosciuto sotto il nome di
Tamerlano. Aveva allora una popolazione numerosissima ed era
così potente da poter mettere in campo da sola ben sessantamila
cavalieri ed i suoi trafficanti si spingevano fino alla Grande Tartaria
Chinese, nel cuore del grande continente asiatico.
</p>
<p>
Oggidì, quantunque estenda ancora i suoi sobborghi nella meravigliosa
valle del Sogd, quantunque abbia la sua accademia di
scienze, traffichi ancora animatamente e abbia molte fabbriche, ove
si tesse la seta più stimata dell'Asia, ha molto perduto del suo antico
splendore al pari di Bukara, ove risiede per la maggior parte
dell'anno il potentissimo e anche barbarissimo Khan, e che fu centro
di uomini dotti e celebri non solo per l'Oriente, ma anche
per l'Europa: vi fu il famoso Ebu-Sino, da noi chiamato Avicenna.
</p>
<p>
Era il momento, per la banda condotta dai due nipoti del <i>beg</i>
e da Tabriz, di stare molto in guardia, perchè tutto il kanato, specialmente
verso il fiume, è percorso incessantemente da orde di Usbechi
e da Ghirghisi.
</p>
<p>
Tabriz, appena messo piede sulla riva opposta dell'Amu-Darja,
fece fare alla truppa una seconda fermata, poi accompagnato dal
solo Hossein, fece una galoppata sotto le altissime e frequenti piante,
risalendo verso il settentrione.
</p>
<p>
— Che cosa cerchi, Tabriz? — chiese Hossein, vedendolo guardare
attentamente la terra.
</p>
<p>
— Le tracce dei banditi, — rispose il gigante. — Per di qua
devono ben essere passati e sarei ben lieto di trovarle.&nbsp;—
</p>
<p>
Continuarono ad avanzarsi sotto i platani e le betulle, che coprivano
la riva, finchè un grido di trionfo sfuggi a Tabriz.
</p>
<p>
— Eccole!...&nbsp;—
</p>
<p>
Sul suolo, che era umidissimo in quel luogo, si scorgevano
nettamente numerose impronte lasciate dagli zoccoli d'un grosso
numero di cavalli.
</p>
<p>
Tabriz balzò a terra per meglio osservarle, quando Hossein lo
vide rialzarsi prontamente e staccare il lungo archibugio che pendeva
dalla sella del suo cavallo.
</p>
<p>
— Cos'hai, Tabriz? — chiese il giovine.
</p>
<p>
Il gigante invece di rispondere, gli fece segno colla mano di
star zitto, poi armò il fucile appoggiando il calcio alla spalla è
puntandolo verso un folto cespuglio che circondava la base d'un
<span class="pagenum" id="Page_111">[111]</span>
enorme platano. Hossein, temendo giustamente un improvviso attacco,
trovandosi, come abbiamo detto, in un territorio frequentato
dai banditi delle steppe, si era affrettato ad imitarlo.
</p>
<p>
— Che cos'hai veduto o udito dunque? — chiese il giovane
impazientito, non vedendo comparire nessuno.
</p>
<p>
Un gemito che uscì dal mezzo del cespuglio fu la risposta.
</p>
<p>
— Vi è qualche ferito là dentro, — disse finalmente Tabriz. — Hai
udito, signore?
</p>
<p>
— Sì.&nbsp;—
</p>
<p>
Tabriz s'avvicinò cautamente al platano e colla canna dell'archibugio
mosse le fronde dei cespugli, dicendo:
</p>
<p>
— Mostra il tuo viso, amico noi non siamo briganti.&nbsp;—
</p>
<p>
I rami subito si mossero ed un uomo piuttosto attempato, quasi
interamente nudo, non avendo indosso che una camicia brandellata,
comparve.
</p>
<p>
— Risparmiate la vita ai un povero uomo, — disse. — Allah
ha proibito di uccidersi fra correligionari.
</p>
<p>
— Chi sei? — Chiese il gigante, abbassando il fucile.
</p>
<p>
— Un usbeko di Kitab.
</p>
<p>
— Che cosa fai costì così nudo?
</p>
<p>
— Sono stato assalito da una banda di briganti, derubato dei
miei montoni che aveva qui condotti a pascolare, bastonato e per
sopra mercato anche spogliato delle mie vesti.
</p>
<p>
— Quando?
</p>
<p>
— Ieri sera.
</p>
<p>
— Erano <i>Aquile della steppa</i>?
</p>
<p>
— Può darsi.
</p>
<p>
— Avevano una fanciulla con loro?
</p>
<p>
— Non l'ho veduta.
</p>
<p>
— Quanti erano quei briganti?
</p>
<p>
— Una ventina.
</p>
<p>
— Non ve n'erano altri nel bosco?
</p>
<p>
— Sì, mi pare d'aver udito dei cavalli a nitrire al di là degli
alberi. Signore non lasciarmi qui solo, così nudo e senz'armi. Vi
sono dei lupi e delle pantere fra queste macchie.&nbsp;—
</p>
<p>
Tabriz interrogò Hossein collo sguardo.
</p>
<p>
— Potrà servirci da guida, — rispose il giovane.
</p>
<p>
— Sali dietro di me, — disse il gigante all'usbeko. — Vedremo
di darti qualche cosa per coprirti.
</p>
<p>
<span class="pagenum" id="Page_112">[112]</span>
</p>
<p>
— Io sarò il tuo schiavo, — rispose il disgraziato, con voce gemente. — Oramai
ho tutto perduto.
</p>
<p>
— Ti vendicheremo, disse Tabriz. — Stiamo cercando appunto
le <i>Aquile</i>.&nbsp;—
</p>
<p>
Salì in sella e dietro di lui montò l'usbeko, profondendosi in
lunghi ringraziamenti.
</p>
<p>
Quando tornarono verso il guado, i Sarti ed i Shagrissiabs erano
ancora in sella, pronti a riprendere la corsa.
</p>
<p>
Tabriz privò qualcuno della giacca, un altro d'una coperta, onde
coprire l'usbeko, e mentre Hossein informava Abei dell'accaduto,
si rimisero in cammino al piccolo trotto, dietro le tracce lasciate
dalle <i>Aquile</i>.
</p>
<p>
Attraversata la zona che aveva un'estensione di poche centinaia
di metri, la truppa ritrovò la steppa.
</p>
<p>
Quantunque il Khanato di Bukara sia infinitamente più fertile
del Turchestan occidentale, non è privo di steppe, le quali si stendono
per centinaia di miglia. Anche là si manifesta quel singolare
fenomeno che si osserva nei territori dei Cosacchi e dei Curdi del
mar Caspio.
</p>
<p>
Alla base delle montagne, le foreste cessano bruscamente per
non ritrovarle che lungo le rive dei fiumi ed il suolo calcareo
scompare per cedere il posto alla terra nerastra della steppa, sulla
quale spuntano e crescono benissimo erbe e cereali, quando un po'
d'acqua li favorisce.
</p>
<p>
Tutti coloro che hanno percorso quelle pianure immense, si
sono chiesti la soluzione di quello strano problema: perchè la
steppa col suo manto di terra fertile, tanto più ricca, inquantochè
non è mai stata coltivata, quindi ancora vergine, non produce
alcuna pianta da fusto? I venti ardenti e troppo gelati che soffiano
impetuosissimi su quelle sconfinate pianure, s'oppongono forse alla
vegetazione arborescente?
</p>
<p>
Forse la spiegazione dello strano fenomeno lo si deve al fatto,
più probabilmente, che lo strato di terra fertile non è più profondo
di trenta o quaranta centimetri e che si basa su un fondo d'argilla
compatta, impenetrabile alle radici delle piante.
</p>
<p>
Di passo in passo che la truppa s'allontanava dall'Amu-Darja,
cominciavano ad apparire, specialmente inoltrandosi sempre più
nel territorio bukarino, accampamenti intorno agli stagni.
</p>
<p>
Gruppi di tende nere, di forma conica, si mostravano di quando
<span class="pagenum" id="Page_115">[115]</span>
in quando, poi lunghe carovane di cammelli e torme immense
di montoni, dalla coda grossissima, scortati da cavalieri armati e
dall'aspetto poco rassicurante.
</p>
<p>
Erano per lo più usbechi e turchi, padri questi degli Osmani
che hanno conquistata l'Asia Minore, l'Arabia e la Turchia europea,
uomini fieri e bellicosi, che sono sempre in armi contro i ghirghisi
ed i bukari.
</p>
<p>
Tutte quelle carovane si dirigevano verso la frontiera occidentale,
con una certa fretta che colpì Tabriz.
</p>
<p>
— Si direbbe che fuggano dinanzi a qualche pericolo, — disse
il brav'uomo a Hossein. — Vediamo di che cosa si tratta.&nbsp;—
</p>
<p>
Spinse il cavallo verso un gruppo di turchi che scortavano
un centinaio di cammelli e che guardavano sospettosamente la
truppa d'Hossein, chiedendo spiegazioni.
</p>
<p>
— I russi, — gli fu risposto.
</p>
<p>
— Sono già intorno a Kitab?
</p>
<p>
— Non ancora, ma fra poco.
</p>
<p>
— Bisogna affrettarsi, — mormorò il gigante, tornando verso
i suoi compagni. — Corriamo il pericolo di rimanere tagliati
fuori dalla città.&nbsp;—
</p>
<div class="chapter">
<h2 id="cap13">CAPITOLO XIII.
<span class="smaller">Kitab.</span></h2>
</div>
<p>
Non ostante gli sforzi prodigiosi compiuti dai cavalli e la fretta
dei cavalieri, la notte li sorprese a una quarantina di chilometri
da Kitab, nei dintorni del minuscolo e ormai deserto villaggio di
Iskander.
</p>
<p>
Animali e uomini erano così sfiniti da quella marcia, che durava
da quasi quarantotto ore, da rendere impossibile una maggiore
avanzata.
</p>
<p>
Hossein e Tabriz, che non volevano rovinare completamente
le loro cavalcature, dalle quali attendevano preziosissimi servigi
nell'attacco ai briganti della steppa, si videro quindi costretti a
dare il segnale della fermata.
</p>
<p>
D'altronde non pareva che i russi avessero già investita Kitab
perchè, anche poco prima del tramonto, avevano incontrate immense
<span class="pagenum" id="Page_116">[116]</span>
greggi di montoni e lunghe file di cammelli che fuggivano
verso occidente, senza però troppo affrettarsi, mentre invece non
avevano ancora scorto nessun gruppo di cosacchi dell'avanguardia.
</p>
<p>
Essendo state le dieci o dodici capannucce di fango secco, che
costituivano il minuscolo villaggio, abbandonate dagli abitanti, la
scorta senz'altro le occupò, legando i cavalli intorno ai pali che
erano piantati dinanzi alle porte.
</p>
<p>
— Ripartiremo dopo la mezzanotte, — disse Hossein a Tabriz
e ad Abei. — Cinque o sei ore di riposo saranno bastanti per i
nostri uomini e per i nostri cavalli.&nbsp;—
</p>
<p>
Cenarono alla lesta, colle provviste che erano rinchiuse nei
sacchetti di pelle appesi alle selle, poi tutti si stesero al suolo,
divisi in gruppi e non tardarono ad addormentarsi, essendo affranti.
</p>
<p>
Due uomini soli non avevano chiusi gli occhi: Abei e l'usbeko
che Hossein e Tabriz avevano raccolto quasi nudo nella piccola
foresta dell'Amu-Darja.
</p>
<p>
Durante la corsa, quei due uomini si erano già scambiate
parecchie occhiate e qualche rapido cenno, come se già da tempo
si conoscessero e attendessero l'occasione propizia d'incontrarsi.
</p>
<p>
Il nipote del <i>beg</i>, che doveva essere impaziente di trovarsi
solo coll'usbeko, quando si fu ben assicurato che suo cugino e
Tabriz dormivano profondamente, uscì silenziosamente dalla capanna
e strisciò verso il primo gruppo di cavalli, dove si scorgeva
vagamente, coricata fra le erbe, una forma umana.
</p>
<p>
— Dormono, — disse Abei sotto voce. — Che cosa significa
la tua presenza qui, Hadgi.&nbsp;—
</p>
<p>
Il luogotenente del disgraziato <i>mestvires</i> si era prontamente
alzato, girando all'intorno uno sguardo sospettoso.
</p>
<p>
— Ti aspettavo, signore, — disse poi, — per ricevere da te
nuovi ordini. Noi non avevamo previsto l'invasione dei russi. Sai
che stanno per assalire Kitab?
</p>
<p>
— L'ho appreso lungo il viaggio, — rispose Abei.
</p>
<p>
— Quella gente può guastare i tuoi affari, signore, ed è per
questo che io ti ho aspettato sulle rive del fiume. Ero certo che
Hossein ci avrebbe inseguiti e che sarebbe passato per quel guado,
che d'altronde è l'unico che esista su cinquanta miglia di fiume.
</p>
<p>
— Hai giuocato una carta pericolosa.
</p>
<p>
<span class="pagenum" id="Page_117">[117]</span>
</p>
<p>
— Perchè, signore? Hossein e Tabriz non mi conoscono ed
ingannarli era cosa facilissima.
</p>
<p>
Non ho fatto altro che spogliarmi e nascondere le mie vesti
e le mie armi in mezzo ad un folto cespuglio. Come hai veduto,
hanno creduto a quanto io ho loro narrato e non hanno avuto
il menomo sospetto.
</p>
<p>
— Sei un birbante intelligente, — disse Abei.
</p>
<p>
— Si fa quello che si può, signore, — rispose il bandito, sorridendo.
</p>
<p>
Ditemi ora dove devo condurre Talmà. Questi russi che s'avanzano
rapidamente m'inquietano non poco.
</p>
<p>
— Non hai tu qualche rifugio fra le montagne di Kasret-Sultan?
</p>
<p>
— Vi sono lassù delle caverne meravigliose, signore, quantunque
trasudino petrolio da tutte le parti.
</p>
<p>
— Tu entrerai in Kitab, attraverserai la città, mettendo bene
in vista Talmà, e alla sera te ne andrai fra le montagne. Non vi
sarà alcun pericolo.
</p>
<p>
Se anche la fanciulla griderà di essere stata rapita e che voi
siete Aquile, nessuno se ne preoccuperà. Dirai che è una pazza
che riconduci alla sua famiglia e poi hanno ben altro da fare quegli
abitanti in questi momenti.
</p>
<p>
— Non comprendo però lo scopo di questa gita attraverso a Kitab.
</p>
<p>
— Non è necessario che tu per ora abbia maggiori spiegazioni.
Quasi tutti i tuoi uomini mi conoscono, è vero?
</p>
<p>
— La sera che tu ti sei presentato al nostro accampamento,
per proporci il tuo affare, signore, vi erano tutti e nessuno ha
scordato il tuo viso.
</p>
<p>
— Lascerai dunque a Kitab un paio dei tuoi banditi, onde
mi guidino più tardi al tuo rifugio.
</p>
<p>
— Bada, signore, che i russi calano rapidissimi e che se t'indugi,
correrai il pericolo di farti assediare in Kitab.
</p>
<p>
— È quello che desidero, — rispose Abei.
</p>
<p>
— Non ti capisco.
</p>
<p>
— Non importa: a te deve solamente importare di guadagnarti
la somma che t'ho promessa e che ti appartiene, ora che il
mestvire è morto.
</p>
<p>
— L'ho saputo, — disse Hadgi. — Tuo zio è stato troppo
crudele, però devo essergli riconoscente, perchè da luogotenente
sono diventato il capo delle <i>Aquile</i>.
</p>
<p>
<span class="pagenum" id="Page_118">[118]</span>
</p>
<p>
— Non ti lagnare dunque.
</p>
<p>
— Oh no, signore, — disse il bandito.
</p>
<p>
— Ora vattene. Che siano già giunti a Kitab i tuoi uomini?
</p>
<p>
— Aspetteranno che li raggiunga, prima di entrare nella città.
</p>
<p>
— Allora spicciati.
</p>
<p>
— Addio, signore: conta sulla mia fedeltà.
</p>
<p>
— E tu sui miei <i>tomani</i> — rispose ironicamente Abei.
</p>
<p>
Hadgi staccò un cavallo, gli avvolse la testa onde non nitrisse,
balzò in sella e si slanciò attraverso la steppa, dileguandosi ben
presto fra le tenebre.
</p>
<p>
— I russi giungono in buon punto, — mormorò Abei, quando
il bandito fu scomparso. — Baba beg, non si sarà scordato di
essere stato un giorno salvato da mio padre e mi aiuterà.
</p>
<p>
Ah!.... Tu volevi tutto per te, cugino: la bellezza e la felicità,
il coraggio e l'ammirazione di tutte le donne della steppa!... Ed
a me, che sono pure figlio d'un <i>beg</i>, nulla? Almeno Talmà
l'avrò, dovessi ucciderti!... Senza quella fanciulla che io ho amata
segretamente prima di te, che cosa sarebbe la mia vita? Voi due
non conoscete ancora Abei!&nbsp;—
</p>
<p>
Strisciò verso la capanna ed entrò senza far rumore, coricandosi
sulla gualdrappa che gli serviva da tappeto.
</p>
<p>
Hossein e Tabriz dormivano sempre profondamente e di nulla
si erano accorti.
</p>
<p>
Era appena passata la mezzanotte, quando i Sarti ed i Shagrissiabs
si svegliarono; chiamandosi reciprocamente.
</p>
<p>
Hossein e Tabriz, destati da quel vocìo e dai nitriti dei cavalli,
si alzarono prontamente uscendo all'aperto.
</p>
<p>
— In sella, — comandò il giovane. — All'alba entreremo in
Kitab.
</p>
<p>
Signore, — disse un Sarto, avvicinandoglisi, — manca il
mio cavallo.
</p>
<p>
— E anche l'usbeko che hai raccolto, — disse un altro.
</p>
<p>
— Che vada a farsi appiccare dove vuole, — disse Tabriz. — Non
inquietiamoci per la fuga di quel birbante. Montate e partiamo.
</p>
<p>
Quello a cui manca il cavallo salga dietro a qualche compagno.
</p>
<p>
Lesti od i russi giungeranno prima di noi.&nbsp;—
</p>
<p>
In meno di un minuto i cavalli furono insellati ed imbrigliati
e la truppa riprese le mosse, sempre guidata da Tabriz.
</p>
<p>
<span class="pagenum" id="Page_119">[119]</span>
</p>
<p>
La steppa, a poco a poco scompariva. Numerosi villaggi si
mostravano, specialmente verso il sud, dove le terre erano solcate
da affluenti dell'Amu-Darja; e giardini ricchi d'alberi, di prugni,
d'albicocchi, di melogranati e anche di viti, cominciavano ad
estendersi in tutte le direzioni.
</p>
<p>
Qua e là, in mezzo alle erbe, platani, betulle, pioppi, ulivi,
querce, cedri e anche pini, formavano gruppi pittoreschi, specialmente
intorno agli stagni, sorgendo fra colossali cespi di rose di
China, coperti di fiori bianchi e rossi.
</p>
<p>
La banda s'affrettava. I cavalli ai quali quel breve riposo era
bastato per rimetterli in gambe, galoppavano splendidamente, senza
aver bisogno di venire aizzati.
</p>
<p>
Ai primi albori, Tabriz indicò a Hossein il profilo della catena
dei Kasret-Sultan-Geb, che s'innalza dietro a Kitab e poco dopo
una selva di esili minareti dalle cupolette scintillanti.
</p>
<p>
— Ci siamo, signore, — disse.
</p>
<p>
Hossein provò come una scossa e si portò una mano sul cuore.
</p>
<p>
— Che fra poco la riveda? — si chiese con angoscia.
</p>
<p>
— Se non ci hanno ingannati e se si trova veramente laggiù,
noi la riprenderemo alle <i>Aquile</i>, signore.
</p>
<p>
Il nome che porta tuo zio è troppo noto nella steppa, perchè
il nuovo Emiro di Kitab non lo abbia già udito risuonare ai suoi
orecchi ed egli non si rifiuterà di aiutarci nelle nostre ricerche,
specialmente se la nostra domanda sarà appoggiata da qualche
migliaio di <i>tomani</i>, somma che apprezzerà assai in questi momenti.
</p>
<p>
— Lo conosci tu <i>Djura-Bey</i>?
</p>
<p>
— L'ho veduto più d'una volta, — rispose Tabriz.
</p>
<p>
— Che uomo è?
</p>
<p>
— Un ambizioso, che già più volte ha tentato di ribellarsi al
suo padrone, l'Emiro di Bukara. Egli vorrebbe, a quanto sembra,
imitare Yakub, l'antico luogotenente dell'Emiro, che dopo essersi
fatto dichiarare dal popolo <i>Atalek gazi</i>, ossia difensore della fede,
si è formato un bel regno a spese del suo signore, e dei chinesi
della Duzungaria.
</p>
<p>
Disgraziatamente avrà da fare i conti coi russi e la finirà male.
</p>
<p>
— Noi non ci intrigheremo nei suoi affari.
</p>
<p>
— Ehi... Chissà, cugino, — disse Abei, che cavalcava al suo
fianco. — <i>Djura-Bey</i> potrebbe domandare il nostro appoggio. Cinquanta
<span class="pagenum" id="Page_120">[120]</span>
uomini, montati come lo sono i nostri, potrebbero essergli
di grande utilità in questo momento.
</p>
<p>
— Rifiuteremo, — disse Hossein.
</p>
<p>
— E lui ti dirà che te la cerchi tu, Talmà.
</p>
<p>
— È certo che vorrà approfittare dell'occasione per rinforzare
il suo piccolo esercito, — disse Tabriz. — D'altronde non mi
spiacerebbe menare le mani sui russi.
</p>
<p>
— Vedremo, — concluse Hossein.
</p>
<p>
Kitab era ormai in vista e si spiegava dinanzi agli occhi dei
cavalieri, trovandosi quella città su un'altura, al pari di Schaar,
la sua vicina, pure ribellatasi all'autorità dell'Emiro di Bukara.
</p>
<p>
Si vedevano distintamente le sue moschee dipinte in bianco,
colle cupole dorate, i suoi ridotti, le sue mura merlate ed i suoi
splendidi giardini, divisi in vasti quadrati e cinti da terrapieni
altissimi per rinforzare le difese della città.
</p>
<p>
Tabriz e Hossein stavano per dar l'ordine di sferzare i cavalli,
quando in lontananza si udirono alcune scariche di moschetteria
e alcuni colpi di cannone.
</p>
<p>
— I russi! — esclamarono entrambi.
</p>
<p>
— Affrettiamoci o giungeremo troppo tardi, — disse Abei, spronando
impetuosamente il cavallo. — Vedo delle nubi di polvere
verso il settentrione: là vi è qualche corpo di cavalleria.
</p>
<p>
— Allentate le briglie: ventre a terra! — gridò Tabriz.
</p>
<p>
I cinquanta cavalli, eccitati dalle grida e dai colpi di piede
dei cavalieri, partirono a corsa sfrenata, facendo rimbombare il
suolo che non era più coperto d'erbe. Pareva che un vero uragano
passasse.
</p>
<p>
I colpi di fucile si seguivano regolari, segno evidente che quelli
che facevano fuoco erano soldati perfettamente disciplinati, che
non sparavano a casaccio e di quando in quando vi facevano eco
delle detonazioni secche, poderose, che sembravano prodotte da
racchette o da falconetti, piuttosto che da veri pezzi d'artiglieria.
</p>
<p>
Al di là della lunga distesa di giardini, s'alzavano di tratto in
tratto nuvoloni di polvere, che in certi momenti offuscavano perfino
la luce del sole. È già noto che tutto il Turchestan orientale
e settentrionale è polverosissimo, e che basta un soffio d'aria od
il galoppo di qualche squadrone di cavalleria per sollevare cortine
immense d'una specie di sabbia quasi impalpabile, che ricade
molto lentamente e che attraversa intere regioni prima di depositarsi.
</p>
<p>
<span class="pagenum" id="Page_121">[121]</span>
</p>
<p>
Certamente un vivo combattimento doveva essersi impegnato,
fra i cavalieri del Bek di Kitab e di quelli dello Schaar ed i
cosacchi che il colonnello russo Miklalowsky, incaricato dal governatore
generale del Turchestan di domare i ribelli, conduceva da
Samarcanda.
</p>
<p>
Già le truppe di Hossein non distavano che poche centinaia di
metri dalla torre sovrastante la porta di Ravatak, quando scorsero
una nuvola di cavalieri scendere a galoppo sfrenato le alture,
mentre sopra le loro teste scoppiavano delle granate.
</p>
<p>
— I Shagrissiabs! — gridò Tabriz. — Pare che abbiano avuto
il loro conto se scappano in quel modo!...
</p>
<p>
Un sorriso comparve sulle labbra di Abei.
</p>
<p>
— Allah mi protegge, — mormorò fra i denti. — Era quello
che aspettavo. Chi rifiuterà il nostro soccorso?&nbsp;—
</p>
<p>
I cavalieri del Bek di Kitab e quelli del Bek di Schaar giungevano
a briglia sciolta, urlando ferocemente e volgendosi di quando
in quando, per fare delle scariche, che non dovevano fare troppo
danno ai russi, nascosti in mezzo al polverone.
</p>
<p>
— Lesti, amici! — gridò Hossein. — Giungeremo prima di
loro!&nbsp;—
</p>
<p>
Con un ultimo slancio i cavalli superarono le ultime centinaia
di metri e, varcato il ponte levatoio, irruppero sotto la porta di
Ravatak, mentre sui ridotti della cittadella tuonavano le racchette
ed i falconetti del <i>Beg Djura bey</i>.
</p>
<div class="chapter">
<h2 id="cap14">CAPITOLO XIV.
<span class="smaller">I fanatici del Turchestan.</span></h2>
</div>
<p>
Kitab, senza avere l'importanza di Bukara, di Kiva e di Samarcanda,
le tre città più popolose e più famose del Turchestan,
e ritenute le tre regine della steppa, come le chiamano i turani,
era nel 1875 una città ragguardevole, se non pei suoi commerci,
per la sua popolazione e per le sue fortificazioni che, collegate
con quelle di Schaar, la rendevano molto temuta.
</p>
<p>
Non era veramente una rôcca, assolutamente inespugnabile per
truppe specialmente europee, tuttavia i barbari la ritenevano
talmente salda, da non osare assalirla, nè sfidare i suoi venti
<span class="pagenum" id="Page_122">[122]</span>
pezzi d'artiglieria che guarnivano, insieme ad un certo numero
di falconetti, i ridotti della cittadella.
</p>
<p>
Come tutte le città turchestane, aveva un gran numero di
moschee con altissimi minareti, spaziosi bazar, una salda cittadella,
bellissimi giardini; ma le sue case basse, ad un solo piano, coi
loro muri di terra battuta, dello spessore d'un metro, coi tetti
sorretti da travicelli e di canne impastate di creta, le davano un
aspetto piuttosto miserabile. Solo il palazzo del bey a più piani,
con vaste gallerie e terrazze di stile mezzo Chinese e mezzo mussulmano,
risaltava colla sua mole maestosa, in mezzo a quel caos
di casupole che le piogge di quando in quando sgretolavano e
scioglievano.
</p>
<p>
Nel momento in cui i cinquanta cavalieri irrompevano sotto
la porta di Ravatak, slanciandosi a gran galoppo attraverso le vie
con Hossein, Abei e Tabriz alla testa, una viva emozione regnava
nella città.
</p>
<p>
Uomini a cavallo ed a piedi s'incrociavano in tutte le direzioni,
urlando ferocemente e agitando forsennatamente fucili, scimitarre,
<i>jatagan</i> e <i>kangiarri</i>, mentre schiere di donne e fanciulli fuggivano
pei giardini, spingendosi innanzi, a legnate, bande di cammelli
e greggi innumerevoli di montoni.
</p>
<p>
In tutte le case echeggiavano grida e bestemmie e sulle terrazze
rimbombavano colpi di fucile, sparati a casaccio contro un
nemico invisibile, poichè nessun russo fino allora si era mostrato,
nemmeno dietro alla cavalleria di <i>Djura-bey</i>, che si rifugiava in
pieno disordine verso la città, fra un tumulto spaventevole.
</p>
<p>
— Al <i>bazar</i>! — gridò Tabriz ai suoi uomini. — Andiamo a prendere
possesso del caravanserraglio.&nbsp;—
</p>
<p>
La truppa attraversò, sempre al galoppo, la parte meridionale
della città, non senza aver travolto più d'un fuggiasco e si fermò
su una vasta piazza, in parte coperta da immense tende ed ingombra
di banchi completamente vuoti, poichè tutti i rivenditori erano
scappati, portandosi via le loro preziose merci.
</p>
<p>
Tabriz dopo d'aver dato uno sguardo all'intorno, s'avviò verso
un massiccio fabbricato, che si ergeva in un angolo della piazza
e che aveva parecchie porte.
</p>
<p>
— Occupiamo il caravanserraglio, innanzi tutto — disse a Hossein
che lo interrogava collo sguardo. — Aspettiamo che si ristabilisca
un po' di calma, prima di andare a far visita a <i>Djura-Bey</i>.
</p>
<p>
<span class="pagenum" id="Page_123">[123]</span>
</p>
<p>
I russi non saranno così sciocchi di assalire la città, senza aver
prima aperte delle brecce.
</p>
<p>
— Credi che non approffittino della fuga dei cavalieri del <i>beg</i>
per dare subito l'assalto? — chiese il giovane.
</p>
<p>
— Kitab è bene fortificata, signore, ed i russi non devono
ignorarlo.
</p>
<p>
Pel momento non vi è alcun pericolo.
</p>
<p>
— Cugino, — disse Abei, — se non ti spiace m'incarico io di
andar a trovare il beg di Schaar, che è l'alleato di Djura. A me
non potrà rifiutare il suo appoggio, avendo un debito di riconoscenza
da saldare con mio padre.
</p>
<p>
— Me ne hai parlato una volta, — rispose Hossein. — Mi pare
che tuo padre gli abbia un giorno salvata la vita.
</p>
<p>
— Sì, cugino.
</p>
<p>
— Se ne ricorderà ancora il beg?
</p>
<p>
— Glielo rammenterò io quel prezioso favore, e vedremo se
oserà dimenticarsi di mio padre.
</p>
<p>
— Che sia tornato?
</p>
<p>
— Se la sua cavalleria è rientrata, suppongo che non sarà rimasto
fuori dalle mura ad aspettare le palle dei falconetti russi, — disse
Tabriz.
</p>
<p>
— Saprò io scovarlo fuori, — rispose Abei. — O nel palazzo
di Djura o nella cittadella lo troverò.
</p>
<p>
Se tardo non inquietarti, cugino.&nbsp;—
</p>
<p>
Mentre i cavalieri entravano nel caravanserraglio, che non era
altro che un immenso stanzone destinato a servire di ricovero alle
carovane provenienti dalla steppa, Abei, dopo aver rifiutato una
scorta salì lentamente verso il centro della città, dove su una piccola
altura sorgeva la cittadella, formata da quattro ridotti e da terrapieni
cintati e merlati.
</p>
<p>
— È più probabile che lo trovi lassù, fra i suoi cannoni, — si
era detto il nipote del <i>beg</i> con un perfido sorriso. — Mio caro
cugino, ti giuocherò un tiro che darà Talmà in mia mano..
</p>
<p>
I miei <i>tomani</i> voglio spenderli bene.&nbsp;—
</p>
<p>
Quantunque al di là dei giardini non tuonassero più le racchette
ed i falconetti dei russi e nessun pericolo pel momento minacciasse
la città, la popolazione non si era ancora calmata.
</p>
<p>
Torme di armati continuavano a percorrere le vie, come se
fossero impazziti o come se i russi fossero già sotto le mura della
<span class="pagenum" id="Page_124">[124]</span>
città, e sulle terrazze si sparava sempre. Anche i cannoni della cittadella
tuonavano, con un crescendo spaventevole, sprecando inutilmente
le munizioni, mentre sulla cima degli esili minareti si
udivano le voci strillanti dei <i>muezzin</i> a gridare a squarciagola:
</p>
<p>
— All'armi, figli d'Allah e credenti d'Ali e d'Hussein!... Ecco
gl'infedeli!&nbsp;—
</p>
<p>
Abei continuava a salire le vie tortuose che conducevano alla
cittadella, senza preoccuparsi di tutto quel baccano. Girava invece
continuamente gli sguardi intorno a sè, colla speranza di incontrare
qualcuno dei banditi che Hadgi doveva aver lasciato in
Kitab.
</p>
<p>
Era ansioso di sapere se le <i>Aquile</i> avevano avuto il tempo di
uscire e di condurre, sulle montagne, Talmà.
</p>
<p>
— È impossibile che non si siano accorti del nostro arrivo, — mormorava. — Cinquanta
uomini e per di più a cavallo si notano
subito.
</p>
<p>
Chissà che non mi aspettino nei dintorni del caravanserraglio.&nbsp;—
</p>
<p>
Erano le nove del mattino, quando giunse dinanzi alla cittadella,
che era guernita di quattro ridotti in forma di mezzaluna.
</p>
<p>
Su uno di quelli scorse subito un uomo piuttosto attempato,
vestito come un principe, con grandi ricami d'oro sulla lunga casacca
bianca ed il capo riparato da un immenso turbante di mussola
verde, il colore che possono portare solo coloro che hanno
compiuto il pellegrinaggio alla Mecca, e che dà a quelle persone
una specie di titolo di santità.
</p>
<p>
S'avvicinò ad una delle porte del ridotto; ma dovette subito
fermarsi perchè la sentinella che vegliava, un <i>shagrissiabs</i>, di statura
gigantesca ed immensamente barbuto, l'aveva subito preso di
mira con una specie di trombone, minacciando di crivellarlo con
una tempesta di pallottoloni mescolati a chiodi.
</p>
<p>
— Metti da parte la tua racchetta, — gli disse Abei, con accento
ironico. — Va' invece ad avvertire <i>Baba beg</i> che il nipote
di <i>beg</i> Giah Aghà e figlio di Abei Hakub, desidera vederlo. Sarà
tanto di guadagnato per la vostra causa.&nbsp;—
</p>
<p>
Il <i>shagrissiabs</i>, impressionato dal tono altero del giovane e
anche dalla sua calma, chiamò alcuni compagni e trasmise loro
la domanda.
</p>
<p>
Un momento dopo la porta si spalancava a due battenti ed
<span class="pagenum" id="Page_125">[125]</span>
Abei entrava nella cittadella, scortato da quattro artiglieri, passando
fra due altissime muraglie di mattoni, che oscillavano pericolosamente
ogni volta che i cannoni dei ridotti tuonavano sulla
cima delle scarpate.
</p>
<p>
All'estremità dello stretto sentiero, che girava intorno ai bastioni,
su una piccola spianata dove si trovavano collocate, su dei
cavalletti, alcune racchette, lo aspettava il beg di Schaar, appoggiato
sulla sua lunga e molto arcuata scimitarra.
</p>
<p>
— È vero che tu sei il figlio di Abei Hakub? — chiese l'ex
luogotenente dell'Emiro di Bukara, mentre il giovane scendeva da
cavallo.
</p>
<p>
— Forse che non somiglio a mio padre, beg? — chiese il giovane. — Mi
hanno detto che sono il suo ritratto.
</p>
<p>
— Infatti — disse il beg, — tu mi ricordi l'uomo a cui io devo
la vita. Che vuoi da me?
</p>
<p>
— Hai saldato verso mio padre il tuo debito di riconoscenza? — chiese
Abei.
</p>
<p>
Il beg lo guardò un po' inquieto, mentre faceva cenno agli artiglieri
di allontanarsi.
</p>
<p>
— Tu giungi in un brutto momento, giovanotto, — gli disse
poi. — Abbiamo i russi alle porte della città.
</p>
<p>
— Od invece in un buon momento? — disse Abei. — Io non
sono qui venuto solo, anzi ti ho condotto cinquanta cavalieri, che
forse valgono come duecento dei tuoi <i>shagrissiabs</i>.&nbsp;—
</p>
<p>
Il beg lo guardò con un certo stupore, poi un sorriso illuminò
il suo volto.
</p>
<p>
— Come? — esclamò — tu vieni a chiedermi di pagarti il debito
di riconoscenza che io devo a tuo padre e nel tempo stesso
mi porti degli aiuti?
</p>
<p>
— Sì, ma ad una condizione, beg, — disse Abei.
</p>
<p>
— Quale?
</p>
<p>
— Che tu mandi i miei uomini ed i loro capi dove sarà più intenso
il fuoco dei russi.
</p>
<p>
— Io non ti comprendo, giovinotto, — disse Baba, il cui stupore
aumentava.
</p>
<p>
— Tu devi riconoscenza a mio padre?
</p>
<p>
— È vero: egli mi ha salvato la vita nella steppa, un giorno
in cui una torma di ghirghisi nella piccola orda, mi aveva assalito e
stava per opprimermi.
</p>
<p>
<span class="pagenum" id="Page_126">[126]</span>
</p>
<p>
— Rispondi prima ad una domanda che ti rivolge il figlio del
tuo salvatore.
</p>
<p>
— Parla.
</p>
<p>
— Ieri dei cavalieri che giungevano dalla steppa sono entrati
qui, è vero?
</p>
<p>
— Sì, me l'hanno detto.
</p>
<p>
— Avevano una fanciulla con loro?
</p>
<p>
— Anche questo è vero. Pare che si trattasse di qualche matrimonio
perchè la fanciulla indossava le vesti nuziali ed aveva
sul capo una tiara ricchissima.
</p>
<p>
— Dove si trovano ora?
</p>
<p>
— Non lo so. Hanno attraversata la città a corsa sfrenata,
uscendo dalla parte opposta.
</p>
<p>
— Non si sono fermati? — chiese Abei, con uno slancio di
gioia.
</p>
<p>
— No.
</p>
<p>
— Il tuo debito di riconoscenza è pagato, <i>beg</i>.
</p>
<p>
— In qual modo?
</p>
<p>
— La truppa che io ti ho condotto è guidata da mio cugino,
pur lui nipote del <i>beg</i> Giah Aghà: Metti i suoi uomini in prima
linea, esponili al fuoco dei russi più che potrai e non curarti d'altro.
</p>
<p>
Al resto penserò io: tu mi hai pagato.
</p>
<p>
— Ecco una cosa a buon mercato, — disse il <i>beg</i>, sorridendo. — Io
non indagherò il mistero che ti spinge a sacrificare
quegli uomini.
</p>
<p>
Ho bisogno di valorosi e mi varrò di loro.
</p>
<p>
— Quando credi che i russi daranno l'assalto?
</p>
<p>
— Non prima di domani.
</p>
<p>
— Hai qualche speranza di tenere testa a loro?
</p>
<p>
— Sì, se riuscirò a fanatizzare i miei cavalieri e la popolazione.
Questa sera lancerò i <i>muezzin</i> attraverso le vie della città
e farò loro invocare la protezione di Alì e di Hussein, portando
in giro la veste verde dell'uno e la spada dell'altro e le colombe
bianche, simbolo del loro martirio.
</p>
<p>
— Ho la tua parola, <i>beg</i>?
</p>
<p>
— L'hai, — rispose Baba, — così se morrò nella pugna anche
questo debito l'avrò pagato.&nbsp;—
</p>
<p>
— Ci rivedremo al fuoco.&nbsp;—
</p>
<p>
Abei risalì sul suo cavallo, salutò con un gesto della mano il
<span class="pagenum" id="Page_127">[127]</span>
<i>beg</i> e uscì dalla cittadella, scendendo a piccolo trotto, verso la
piazza del <i>bazar</i>.
</p>
<p>
Dieci minuti dopo, ilare e sorridente, rientrava nel caravanserraglio.
Tabriz e Hossein, che stavano preparandosi il pranzo, avendo
acquistato alcuni montoni per loro e per la scorta, vedendolo,
si affrettarono a muovergli incontro.
</p>
<p>
— Dunque, cugino? — chiese il giovane, che era diventato
pallido.
</p>
<p>
— La tua Talmà è qui — rispose Abei.
</p>
<p>
— Dove? — gridò Hossein.
</p>
<p>
— Ecco quello che Baba <i>beg</i> non sa ancora, tuttavia ha un
sospetto e mi ha giurato sul Corano che ci aiuterà a ritrovarla.
</p>
<p>
— Ah!...
</p>
<p>
— Adagio, cugino, disse Abei. — Quello che temevo si è avverato.
</p>
<p>
— Che cosa dici? — Chiese Hossein diventando livido.
</p>
<p>
— Egli esige, come compenso, che noi lo aiutiamo a prestargli
man forte contro i russi.
</p>
<p>
— Se non è che per questo, noi sciaboleremo per bene quei
maledetti moscoviti, — disse Tabriz che nutriva vecchi rancori
contro gli occidentali. — Purchè trovi Talmà e ce la restituisca,
noi faremo dei veri miracoli d'eroismo, è vero, signore?
</p>
<p>
— E le <i>Aquile</i>? — chiese Hossein.
</p>
<p>
— Sono fuggite dopo d'aver lasciato qui Talmà.
</p>
<p>
— Ma a chi l'hanno lasciata? Te lo ha detto, Abei?
</p>
<p>
— Non lo sa ancora.
</p>
<p>
— Signore, — disse Tabriz. — Se Baba <i>beg</i> ha giurato sul Corano,
da buon mussulmano, manterrà la sua promessa.
</p>
<p>
Per ora aiutiamolo a respingere quei dannati moscoviti. Sarebbe
stato meglio non imbarazzarci in questa ribellione, tuttavia giacché
siamo coinvolti anche noi, meneremo le mani meglio che potremo.
Sarà sangue straniero che scorrerà e non già turchestano.
</p>
<p>
— Pranziamo, — disse Abei. — Fra poco comincerà la processione
degli sfregi in onore di Ali e di Hussein, che Djura bey ha
ordinata per fanatizzare le sue truppe, e noi, come difensori della
fede, dobbiamo prendervi parte.
</p>
<p>
— E Talmà? — chiese Hossein, come se uscisse da un sogno.
</p>
<p>
— Non temere, cugino. La ritroveremo e forse più presto che
tu non creda. Da Kitab non è uscita, il <i>beg</i> me lo ha assicurato
<span class="pagenum" id="Page_128">[128]</span>
e colui che ha pagato le <i>Aquile</i> per rapirtela, pagherà colla vita
la sua bricconata. È vero Tabriz?
</p>
<p>
— M'incarico io di strozzarlo, — rispose il gigante, mostrando
le sue mani vellose come quelle d'un orso. — Una stretta sola e
crac!... Il collo mi rimarrà fra le dita.&nbsp;—
</p>
<p>
Il pranzo fu tuttavia molto silenzioso; Hossein, Tabriz e anche
Abei parevano profondamente preoccupati, specialmente quest'ultimo
il quale non riusciva a staccare gli sguardi dalle mani, poderose
e terribili, del gigante della steppa, che pareva lo minacciassero.
</p>
<p>
Al rimbombo delle cannonate e alle urla dei <i>Shagrissiabs</i>, era
subentrato a poco a poco un profondo silenzio. Gli abitanti ormai
rassicurati che i russi, almeno per quel giorno, non avevano alcuna
intenzione di assalire la città, si erano ritirati nelle case, per
prepararsi alla processione della sera, che alcuni araldi di Djura
bey ed i <i>muezzin</i>, dall'alto dei minareti, avevano ormai annunciata,
per invocare sui difensori della fede la protezione di Hussein e di
Hussan, i due santoni venerati dai turchestani e dai persiani, discendenti
da Maometto.
</p>
<p>
Il sole era appena tramontato, quando su tutti i minareti della
città echeggiarono, nell'aria tranquilla, le voci squillanti dei muezzin.
</p>
<p>
— Ecco la luna dell'Islam che sorge!.... Alla gloria d'Hussein
e di Alì!... Mostrate, fedeli, ai nostri santi, la vostra fede!&nbsp;—
</p>
<p>
Tabriz ed i cavalieri della scorta si erano prontamente messi
a cavallo.
</p>
<p>
— Mostriamo che anche noi siamo credenti, — disse Hussein. — E
poi chissà che non incontri Talmà nella processione.&nbsp;—
</p>
<p>
Quando uscirono, tutta la città era coperta di lumi. I bastioni
della cittadella, i merli delle muraglie, le scarpate, i muri dei giardini,
le terrazze, scintillavano di punti bianchi, rossi, gialli, verdi,
azzurri, con un effetto fantastico ed insieme splendido, e attraverso
le tortuose vie della città alta, si vedevano scendere delle vere
fiumane di torce, che si lasciavano dietro delle nuvole di fumo e
di scintille.
</p>
<p>
Pareva che Kitab fosse in festa e che più nessun pericolo la
minacciasse.
</p>
<p>
Masse di gente s'accalcavano nella gran piazza, dove sorgeva
la moschea dedicata ai due santoni, salmodiando con voce rauca
<span class="pagenum" id="Page_131">[131]</span>
e nasale i versetti del Corano, in attesa di organizzare la processione
e di cominciare la festa del sangue.
</p>
<p>
I turchestani sono i più fanatici dei turchi e, fino ad un certo
punto, rassomigliano in ciò agli indiani. Non si gettano come questi
sotto i carri di pietra per farsi schiacciare a centinaia e centinaia,
tuttavia celebrano tutte le loro feste religiose con grande effusione
di sangue.
</p>
<p>
Un certo numero di fanatici, scelti fra i molti concorrenti, si
mettono a capo delle processioni, armati di sciabole, di <i>jatagan</i>,
di pugnali, di coltellacci e cinti di pesanti catene che trascinano
fragorosamente per le vie e si tagliuzzano con una voluttà feroce
e ributtante il viso, le braccia, il petto, invocando a squarciagola
i loro santi protettori.
</p>
<p>
Il loro orgasmo è tale che i parenti e gli amici che li accompagnano
sono sovente costretti a strappare loro di mano le armi
od a calmarli, onde non finiscano per scannarsi. Malgrado tale sorveglianza,
dopo ogni processione, si contano sempre parecchi morti
e quelli sono gli invidiati, perchè tutti sono convinti che saliranno
senz'altro nel paradiso del profeta.
</p>
<p>
Quando Abei, Hossein ed i loro cavalieri giunsero sulla vasta
piazza, che era decorata con bandiere verdi e con tende nere su
cui si leggevano, trapunti in oro, alcuni versetti del Corano, la processione
si era ormai organizzata.
</p>
<p>
Tre o quattrocento fanatici, coperti d'una zimarra lunghissima
di tela bianca, onde le macchie ed i rivi di sangue spiccassero
maggiormente, tutti armati di scimitarre affilatissime ed i fianchi
cinti di grosse catene, che trascinavano con un fragore infernale
sui ciottoli della via, aprivano il corteo, fiancheggiati da parenti
e da amici, che reggevano lunghe torce fiammeggianti.
</p>
<p>
Seguivano parecchi <i>muezzin</i>, i quali conducevano per le briglie
tre cavalli bianchi, di razza araba, splendidamente bardati,
con lunghe gualdrappe di seta trapunte in oro ed in argento e
alti pennacchi sulla testa.
</p>
<p>
Uno portava sulla sella due scimitarre a doppio taglio, con due
mele infilzate nella punta, il frutto prediletto di Alì, l'amico e
nipote di Maometto, trucidato dai settari di Omar, che aspiravano
in sua vece al califfato; il secondo un bellissimo cavallo vestito
di seta verde con ricami magnifici, che voleva raffigurare quello
che indossava Alì il giorno del suo assassinio; il terzo invece una
<span class="pagenum" id="Page_132">[132]</span>
cesta di vimini con entrovi due colombe e che volevano rappresentare
la strage di Hussein e di tutti i suoi fedeli sterminati nelle
pianure di Kirbdeil, mentre stavano per muovere alla conquista del
califfato.
</p>
<p>
Venivano poi soldati, cavalieri, cittadini, muniti tutti di torce,
pigiandosi, urtandosi, fra un frastuono spaventevole prodotto da
migliaia e migliaia di voci che urlavano a squarciagola:
</p>
<p>
— Alì — Hussein! — Proteggeteci dagli infedeli! — Sterminateli,
fulminateli! — Allah! — Allah!&nbsp;—
</p>
<p>
In mezzo a quella folla, stretta da tutte le parti, come impacchettati,
si scorgevano i due Beks di Kitab e di Schaar, coi loro
immensi turbanti verdi, montati su bianchi cavalli e seguiti da un
brillante stato maggiore.
</p>
<p>
La processione si era messa in moto a passo accelerato, poiché
i fanatici che marciavano alla testa, per meglio esaltarsi e anche
per raddoppiare il fracasso delle pesanti catene, si erano messi a
correre, mandando delle urla che più nulla avevano d'umano.
</p>
<p>
Le loro armi taglientissime scintillavano sinistramente alla luce
sanguigna proiettata da quelle centinaia e centinaia di torce.
</p>
<p>
D'un tratto un grido formidabile si sprigiona da quei tre o
quattrocento petti: sembra un immenso e spaventevole ruggito:
</p>
<p>
— Alì! — Hussein!&nbsp;—
</p>
<p>
Quei furibondi cominciavano a tagliuzzarsi la fronte, le labbra,
il naso, le spalle, le braccia, che erano nude, con una voluttà
feroce! Il sangue zampillava copioso, macchiando e scorrendo sulle
bianche zimarre e colando sui ciottoli.
</p>
<p>
Lo spettacolo è orribile, ributtante, ma non impressiona nessuno:
anzi tutti invidiano quei disgraziati, che si mutilano atrocemente,
convinti di guadagnarsi, con tutto quel sangue che perdono,
il sospirato paradiso del Profeta.
</p>
<p>
Di quando in quando uomini mezzi dissanguati, stramazzano
al suolo colla schiuma alla bocca, gli occhi schizzanti dalle orbite;
subito gli amici od i parenti li raccolgono e li portano nelle case
vicine, dove le donne si affrettano a lavarli, fasciarli e rinvigorirli
con tazze di <i>kumis</i> o con acquavite di segala.
</p>
<p>
Quella corsa, poiché era diventata una vera corsa attraverso
alle vie più spaziose della città, durava da una mezz'ora, fra un
baccano sempre più spaventevole, quando Abei, che al pari degli
altri aveva dovuto scendere da cavallo per non calpestare la folla,
<span class="pagenum" id="Page_133">[133]</span>
che lo stringeva d'ogni parte, si sentì tirare per una manica, assai
vigorosamente.
</p>
<p>
Tabriz e Hossein, divisi dalla scorta, erano già molto innanzi
in quel momento.
</p>
<p>
— Signore, — sussurrò una voce nell'orecchio del giovane.
</p>
<p>
Abei si era voltato. Un uomo molto barbuto, che aveva il viso
in parte nascosto da un ampio turbante, gli stava dietro, tenendolo
sempre per la manica.
</p>
<p>
— Che cosa vuoi? — gli chiese.
</p>
<p>
— Lasciate passare questi imbecilli, — disse quell'uomo. — Appoggiatevi
contro il muro e tenete ben saldo il vostro cavallo.&nbsp;—
</p>
<p>
Poi aggiunse, spingendolo ruvidamente contro la porta d'una
casa:
</p>
<p>
— Hadgi...
</p>
<p>
— Aspetta, — rispose Abei, mentre un lampo di gioia gli brillava
negli occhi.
</p>
<p>
La turba passò, seguendo i fanatici che non cessavano di sfregiarsi
i corpi; poi, quando gli ultimi uomini scomparvero verso la
parte bassa della città, dove giganteggiava un'altra moschea e si
trovarono soli, l'uomo barbuto aiutò Abei a salire in sella, dicendogli:
</p>
<p>
— Non abbiamo tempo da perdere. I russi s'avvicinano.
</p>
<p>
— Sei uno degli uomini che Hadgi ha lasciato qui perché mi
guidino?
</p>
<p>
— Sì, signore.
</p>
<p>
— Sei solo?
</p>
<p>
— Ho quattro compagni che mi aspettano presso la porta di
Ravatak e tutti ben montati.
</p>
<p>
— Dov'è la fanciulla?
</p>
<p>
— Al sicuro, fra le montagne di Kasret Sultan Geb.
</p>
<p>
Affrettiamoci o resteremo anche noi assediati.
</p>
<p>
— Andiamo, — disse Abei. — Domani i russi assaliranno Kitab,
succederà certo un massacro, Tabriz e Hossein difficilmente sfuggiranno
alla morte... e Talmà sarà mia.&nbsp;—
</p>
<p>
Aveva messo il cavallo al trotto ed il bandito lo seguiva a piedi,
correndo come un'antilope.
</p>
<p>
In quindici minuti Abei ed il bandito raggiunsero i gradini che
si estendevano dietro l'alta muraglia, poi piegarono a dritta per
arrivare alla porta che supponevano fosse ancora aperta.
</p>
<p>
<span class="pagenum" id="Page_134">[134]</span>
</p>
<p>
Già la intravedevano, quando quattro cavalieri mossero loro
incontro.
</p>
<p>
— Che cosa c'è? — chiese il bandito che si era fermato.
</p>
<p>
— Troppo tardi! — rispose uno dei cavalieri. — La porta è
stata chiusa.&nbsp;—
</p>
<p>
Quasi nel medesimo istante si udirono le sentinelle di guardia
della scarpata e dei bastioni esterni a gridare:
</p>
<p>
— All'arrmi!... I russi!&nbsp;—
</p>
<p>
Poi un colpo di cannone rimbombò fra le tenebre, ripercuotendosi
fra i ridotti della cittadella.
</p>
<p>
Le colonne del maggior generale Abramow marciavano all'attacco
della città ribelle.
</p>
<div class="chapter">
<h2 id="cap15">CAPITOLO XV.
<span class="smaller">L'assalto di Kitab.</span></h2>
</div>
<p>
Le popolazioni dell'Asia centrale e specialmente quelle che occupano
quell'immensa regione, che si estende dalle rive orientali
del mar Caspio ai confini meridionali della Duzungaria Chinese e
che è conosciuta col nome di Tartaria Indipendente, sono di una
irrequietezza incredibile.
</p>
<p>
È raro che passi un anno senza che forti insurrezioni scoppino
in questo od in quel Kanato, scatenate per lo più dalla sfrenata
ambizione dei luogotenenti degli Emiri, assetati, come i loro padroni,
di potere.
</p>
<p>
Le pene tremende che spettano ai ribelli vinti, non spaventano
quegli spiriti irrequieti e giuocano la loro vita, senza darsi pensiero
di quello che toccherà loro più tardi.
</p>
<p>
Dopo che Yakub, un luogotenente dell'Emiro di Bukara, ribellatosi
al suo signore, si è formato un piccolo regno nella Duzungaria,
un po' a spese dei tartari ed un po' alle spalle dei chinesi,
diventando oggidì uno dei più prosperi dell'Asia centrale e anche
dei più civili, molti hanno cercato d'imitarlo, quantunque sempre
con pessima fortuna.
</p>
<p>
I bey di Kitab e di Schaar, alleatisi, forti dell'appoggio loro
promesso dalla tribù dei Shagrissiabs e della robustezza delle loro
città, si erano a loro volta ribellati all'autorità dell'Emiro di Bukara,
<span class="pagenum" id="Page_135">[135]</span>
colla speranza di rendersi prima indipendenti e poi di emulare
le gesta fortunate di Yakub.
</p>
<p>
Probabilmente vi sarebbero riusciti, se la diplomazia russa, sempre
vigilante su tutto ciò che succede nell'Asia Centrale, che ritiene
come un futuro suo boccone, non ci avesse messo lo zampino.
</p>
<p>
Quella ribellione aveva turbato i sonni tranquilli del governatore
del Turchestan, e siccome il suo protetto, l'Emiro di Bukara,
non si trovava in grado di calmare gli spiriti belligeri dei due <i>beg</i>,
si era affrettato a offrirgli il suo aiuto.
</p>
<p>
Subito un corpo di spedizione era stato formato colle truppe
di guarnigione a Samarcanda, composto di nove compagnie di fanteria,
di due sotnie di cosacchi del Don, di dodici cannoni e otto
racchette, il tutto sotto gli ordini del maggior generale Abramow.
</p>
<p>
Quelle truppe non erano certamente molte, ma potevano dar
da fare agli indisciplinati Shagrissiabs, buoni soldati nelle imboscate
e pessimi in una vera battaglia, malgrado l'impetuosità dei
loro attacchi e le loro urla ferocissime.
</p>
<p>
Il corpo di spedizione, divisosi in due colonne, si era messo in
marcia senza indugio.
</p>
<p>
Quella di destra era stata messa sotto gli ordini del colonnello
Miklalowskye, quella di sinistra era stata affidata al tenente colonnello
Schovnine e doveva spingersi verso Kitab per la via più
breve, mentre l'altro aveva avuto l'ordine di far sosta a Diam.
</p>
<p>
Trattandosi di una guerra che non poteva durare che qualche
settimana, le truppe non avevano ricevuto che viveri per soli dieci
giorni e le munizioni invece al completo. A Diam però, già occupato
da due compagnie del sesto battaglione di linea del Turchestan
e che doveva formare la riserva, il maggior generale Abramow
aveva fatto ammassare una certa quantità di provvigioni, nel caso
che la guerra dovesse prolungarsi oltre le previsioni.
</p>
<p>
L'11 Agosto del 1875, la colonna di destra occupava, dopo una
lunga e rapidissima marcia, il villaggio di Makrt, nel piano dei
Shagrissiabs, senza aver sparato un colpo di fucile.
</p>
<p>
Gli abitanti erano così lontani dal pensare ad una invasione
russa, che erano stati sorpresi mentre coltivavano i loro giardini
ed i loro campi, sicchè non avevano avuto il tempo di organizzare
la menoma resistenza.
</p>
<p>
L'indomani però la colonna si trovava alle prese con numerose
<span class="pagenum" id="Page_136">[136]</span>
bande di cavalieri, le quali, dopo averla lasciata passare senza attaccarla,
fecero fuoco sui carri dei bagagli e sulla retroguardia, uccidendo
e ferendo non pochi uomini.
</p>
<p>
Due colpi di racchetta e poche fucilate erano state sufficenti
a disperdere quegli uomini, più banditi che buoni soldati.
</p>
<p>
Il 13, alle cinque pomeridiane, la colonna di Miklalowsky giungeva,
senza combattimenti, ai giardini di Urens-Reshlak, la cinta
esterna dei Shagrissiabs.
</p>
<p>
La medesima sera faceva la sua congiunzione colla colonna
guidata dal tenente colonnello Schovnine, la quale fino allora non
aveva avuto l'occasione di consumare una sola cartuccia.
</p>
<p>
Il 14, di buon mattino, alcune masse nemiche, comparivano
improvvisamente sul fianco dell'accampamento e, giunte a tiro di
fucile, aprivano un fuoco piuttosto violento quantunque male diretto,
poi si squagliavano subito dinanzi ad alcune scariche dei
cacciatori del Turchestan.
</p>
<p>
Respinti i cavalieri di Bek-Djura bey e del <i>beg</i> di Schaar, il
generale Abramow, seguito dal suo stato maggiore, da una compagnia
di linea e da venti cosacchi e appoggiato da due cavalletti
di racchette, eseguiva una rapida ricognizione sotto le mura di
Kitab, non ostante il fuoco del nemico, onde scegliere il punto per
aprire una breccia d'assalto e alla sera iniziava il bombardamento
della città, dopo d'aver disposti i suoi uomini su due colonne.
</p>
<p class="dots">················</p>
<p>
Abei, udendo tuonare il cannone e vedendo i soldati di Djura
bey e del <i>beg</i> di Schaar, accorrere in massa verso le mura, per
respingere l'imminente attacco dei russi, non aveva potuto trattenere
una bestemmia.
</p>
<p>
Ormai si trovava chiuso nella città assediata, esposto agli orrori
d'un assalto, con forse poche probabilità di salvare la pelle
e di poter più tardi raggiungere i banditi ed impadronirsi di
Talmà.
</p>
<p>
— Siano maledetti Djura bey e quel furfante di <i>beg</i> di Schaar! — esclamò
coi denti stretti. — Vadano all'inferno Hussein, Alì e
Maometto insieme!&nbsp;—
</p>
<p>
I banditi lo avevan circondato, aspettando i suoi ordini e chiedendosi
il motivo di quell'improvviso scatto di rabbia.
</p>
<p>
<span class="pagenum" id="Page_137">[137]</span>
</p>
<p>
— E voi, stupidi, non potevate mostrarvi prima? — gridò finalmente
Abei, minacciandoli col pugno.
</p>
<p>
— Vi abbiamo cercato dappertutto, signore, — disse colui che
lo aveva guidato. — Saremmo stati anche noi più contenti di andarcene,
prima che i russi ci chiudessero il passo.
</p>
<p>
— Siete dei cretini!&nbsp;—
</p>
<p>
Stette un momento come pensieroso, poi, alzando le spalle e
dando una strappata alle briglie, mormorò:
</p>
<p>
— Bah! Forse sarà meglio. Cerchiamo di spingere gli altri e
di non esporre la mia pelle.
</p>
<p>
Vedremo se torneranno vivi nella steppa!&nbsp;—
</p>
<p>
Volse il cavallo e si diresse a piccolo trotto verso la piazza del
<i>bazar</i>, mentre i cannoni della cittadella rombavano furiosamente,
rispondendo alle artiglierie russe che battevano in breccia la porta
di Ravatak e la torre sovrastante.
</p>
<p>
Quando giunse al caravanserraglio, trovò Hossein e Tabriz in
sella, pronti a prendere parte alla difesa della città coi loro cinquanta
uomini.
</p>
<p>
Un messo di Baba-beg li aveva già avvertiti che l'assalto stava
per cominciare e che la loro presenza sulle mura era necessaria.
</p>
<p>
— Ti credevamo già morto, — disse Hossein, vedendolo. — Le
palle russe cominciano a piovere nelle vie.
</p>
<p>
— Mi ero solamente smarrito, cugino, — rispose Abei, — e
devo ringraziare gli uomini che m'accompagnano se mi hanno
messo nella buona via, Kitab non la conosco.
</p>
<p>
— Giungi in buon punto. I russi si preparano ad espugnare
la città.
</p>
<p>
— È alla porta di Ravatak che tenteranno l'attacco, — disse
Tabriz.
</p>
<p>
— Vieni, cugino, — disse Hossein, che pareva avesse dimenticato
per un istante Talmà. — Mostriamo ai moscoviti, come
sanno battersi i nomadi della steppa turchestana.&nbsp;—
</p>
<p>
Ad un suo cenno i cinquanta uomini, rinforzati dai banditi
di Hadgi, avevano lanciato i cavalli al galoppo, avviandosi verso
la porta di Ravatak.
</p>
<p>
I russi avevano cominciato l'attacco con molto vigore, sicuri di
trionfare facilmente di quelle muraglie che non potevano offrire
una lunga resistenza, malgrado il loro aspetto imponente, essendo
costruite solamente con mattoni seccati al sole.
</p>
<p>
<span class="pagenum" id="Page_138">[138]</span>
</p>
<p>
Il generale Abramow aveva preso le sue misure con grande attenzione;
approfittando dell'oscurità, aveva fatto scavare una profonda
trincea di fronte alla porta, onde battere vigorosamente le
torri della muraglia esteriore, armandola con cannoni e con racchette
ed aveva fatto nascondere i suoi cacciatori dietro un piccolo
burrone situato a sinistra, un po' avanti della batteria.
</p>
<p>
I Shagrissiabs, quantunque non avessero alcun dubbio sull'esito
finale della battaglia, erano accorsi in massa sulle muraglie merlate,
sparando furiosamente, intanto che dalla cittadella tuonavano
i pezzi ed i falconetti sotto la direzione del <i>beg</i> di Schaar, tentando
di contrabbattere le batterie russe di destra.
</p>
<p>
Le palle cadevano in gran numero sulla città, sfondando facilmente
le deboli terrazze e facendo fuggire le donne fra clamori
spaventevoli, e provocando qua e là incendii che nessuno si curava
di spegnere.
</p>
<p>
Quando Hossein ed Abei giunsero alla porta di Ravatak, il cannoneggiamento
era divenuto intensissimo.
</p>
<p>
Centinaia e centinaia di Shagrissiabs, nascosti dietro le mura
dei giardini o ammassati sulle creste delle muraglie, mantenevano
un fuoco vivissimo quantunque poco efficace, trovandosi i cacciatori
del Turchestan ben nascosti entro il burrone ed i pezzi al coperto
dietro la trincea.
</p>
<p>
I cinquanta uomini d'Hossein, scesi da cavallo, si erano subito
dispersi, appiattandosi dietro i merli della muraglia ed aprendo anch'essi
il fuoco.
</p>
<p>
Hossein e Tabriz avevano preso il comando d'una batteria di
falconetti, bocche da fuoco che conoscevano perfettamente e che sapevano
maneggiare anche con molta abilità.
</p>
<p>
Una immensa colonna di fumo s'alzava al di sopra delle altissime
muraglie e delle torri, abbattendosi sui giardini sottostanti,
rendendo incerto anche il tiro dei russi e un'altra giganteggiava
sopra la cittadella dove i ventinove pezzi del <i>beg</i> di Schaar non cessavano
di tuonare.
</p>
<p>
Disgraziatamente i Shagrissiabs, quantunque fossero tre o quattro
volte più numerosi degli assalitori, non erano nè ben guidati,
nè ben disciplinati, combattendo ciascuno per proprio conto, e le
loro artiglierie, composte tutti di vecchi pezzi, non potevano recare
gran danno.
</p>
<p>
Per di più le loro muraglie non offrivano che una ben magra
<span class="pagenum" id="Page_139">[139]</span>
resistenza agli obici russi, sicchè, verso le sette del mattino, i pezzi
istallati sulla torre di Ravatak erano ridotti al silenzio e una grande
breccia era già stata aperta nella muraglia.
</p>
<p>
I cacciatori del Turchestan cominciavano a uscire dal burrone,
marciando all'assalto su due colonne.
</p>
<p>
— Tabriz, — disse Hossein che non aveva cessato di far giuocare
contro il nemico i falconetti, credo che tutto stia per finire.&nbsp;—
</p>
<p>
I Shagrissiabs, non resisteranno dieci minuti all'ultimo attacco.
</p>
<p>
— Tale è anche la mia opinione, signore, — rispose il gigante,
la cui fronte si era rannuvolata. — Questi uomini non valgono
quelli della steppa. Hanno troppa paura delle baionette dei moscoviti.
</p>
<p>
— Come finirà quest'avventura?
</p>
<p>
— Male di certo se non filiamo più che in fretta, cugino, tanto
più che non abbiamo più nulla da fare qui, — disse una voce dietro
di lui.
</p>
<p>
— Che cosa vuoi tu dire, Abei? — chiese Hossein, voltandosi
verso il cugino.
</p>
<p>
— Che ho saputo or ora e per bocca di Baba-beg, che Talmà
non si trova più qui, — rispose il nipote del <i>beg</i>.
</p>
<p>
— Hai detto? — gridò Hossein.
</p>
<p>
— Che i banditi l'hanno portata, prima che i russi giungessero,
fra le montagne di Kasret-Sultan.
</p>
<p>
— E quel furfante non ce lo ha detto prima?
</p>
<p>
— Pare che non lo sapesse.
</p>
<p>
— Invece è stato zitto per valersi dei nostri cinquanta cavalieri! — disse
Tabriz.
</p>
<p>
— Può darsi, — rispose Abei.
</p>
<p>
— Che cosa fare, Tabriz? — chiese Hossein.
</p>
<p>
— Mi pare che non ci rimanga che una cosa sola, signore, — rispose
il gigante.
</p>
<p>
— Di andarcene prima che i russi diano l'assalto?
</p>
<p>
— Sì, mio signore. I Moscoviti non hanno, a quanto sembra,
forze sufficenti per circondare tutta la città e penso che noi potremmo
uscire senza troppe molestie dalla porta di Rachid.
</p>
<p>
Da quella parte non odo a tuonare il cannone, ciò indica che
il nemico non si è ancora mostrato.
</p>
<p>
— È una defezione la nostra, — disse Hossein.
</p>
<p>
<span class="pagenum" id="Page_140">[140]</span>
</p>
<p>
— È buona guerra, signore, — rispose Tabriz. — Giacché il
<i>beg</i> ci ha giuocati, ora facciamola a lui.
</p>
<p>
Se la cavi come meglio potrà. Andiamo, signore, lasciamo qui
i suoi falconetti e finché abbiamo tempo, sgombriamo.
</p>
<p>
Noi non abbiamo niente a che fare coll'Emiro di Bukara, tanto
meno coi suoi protettori.&nbsp;—
</p>
<p>
Poi, alzando la voce verso i suoi uomini, gridò, dominando colla
sua voce stentorea il rombo delle artiglierie ed il crepitìo della moschetteria:
</p>
<p>
— A cavallo, amici!... Andiamo a caricare i russi!&nbsp;—
</p>
<p>
La confusione che regnava in quel momento sui bastioni e sulle
muraglie di Ravatak era tale, che nessuno si poteva occupare della
defezione dei cinquanta cavalieri.
</p>
<p>
I russi spingevano l'attacco con grande vigore. I cavalieri del
Turchestan ed i cosacchi correvano all'assalto, mandando fragorosi
urrah e portando seco un gran numero di scale per superare le
altissime muraglie.
</p>
<p>
Le migliaia di fucili che tuonavano dietro le merlature e dietro
le mura dei giardini, non arrestavano affatto l'assalto dei moscoviti,
i quali muovevano addosso alle mura a passo di carica,
preceduti dai loro trombettieri e protetti dal fuoco intensissimo
dei pezzi nascosti dietro la trincea.
</p>
<p>
Hossein e Tabriz, prevedendo l'imminente resa della città e
non amando essere coinvolti in quella ribellione che non li interessava
affatto, avevano lanciato i cavalli a galoppo sfrenato per
raggiungere la muraglia opposta, prima che i russi potessero completare
l'aggiramento.
</p>
<p>
Tutte le vie erano ingombre di fuggiaschi. Donne e fanciulli,
correvano all'impazzata, urlando spaventosamente, carichi degli
oggetti più preziosi, mentre le palle delle artiglierie russe cadevano
dovunque, provocando nuovi incendi.
</p>
<p>
Sulle case della città alta, una immensa nuvolaglia nera s'alzava,
carica di scintille, volteggiando turbinosamente e calando
verso i giardini.
</p>
<p>
Gli scoppi coprivano le urla dei fuggiaschi. Erano le polveriere
della cittadella che saltavano, facendo diroccare le scarpate
e sventrando i ridotti sui quali ancora tuonavano, ma con poca
fortuna, i ventinove pezzi ed i falconetti del <i>beg</i> di Schaar.
</p>
<p>
Hossein e Tabriz, seguiti da Abei, dai cinquanta cavalieri e
<span class="pagenum" id="Page_141">[141]</span>
dai banditi di Hadgi, attraversarono la città, travolgendo sotto
le zampe dei cavalli non pochi fuggiaschi e raggiunsero la porta
di Rachid, che era guardata solamente da pochi cavalieri Shagrissiabs,
non essendosi mostrata, in quella direzione, alcuna compagnia
di russi.
</p>
<p>
— Aprite! — gridò Tabriz, sfoderando il <i>kangiarro</i>. — Ordine
di <i>Djura-bey</i>.
</p>
<p>
— Che cosa vuoi fare? — chiese il comandante del drappello.
</p>
<p>
— Caricare i russi alle spalle, — rispose il gigante. — Sbrigati
o prenderanno d'assalto la torre di Ravatak.&nbsp;—
</p>
<p>
La porta, laminata con lastre di bronzo, che non era stata
barricata, fu spalancata ed i cavalieri passarono come un uragano
sul ponte levatoio gettato attraverso il profondo fossato.
</p>
<p>
— Preparate gli archibugi! — gridò Hossein. — Questa calma
non mi assicura.
</p>
<p>
— Vedi nulla? — chiese poi a Tabriz, che spingeva i suoi
sguardi attraverso i folti cespugli che coprivano i margini dei
burroni.
</p>
<p>
— No, signore, — rispose il gigante. — Tuttavia non sono
completamente tranquillo.
</p>
<p>
Questo silenzio mi ha l'aspetto di un agguato.
</p>
<p>
— Carichiamo a fondo.
</p>
<p>
— Sono pronto, signore!
</p>
<p>
— E passeremo come siamo passati attraverso le linee delle
<i>Aquile</i>?
</p>
<p>
— Non ne dubito.
</p>
<p>
— Il <i>kangiarro</i> fra i denti! Al galoppo!&nbsp;—
</p>
<p>
Il primo burrone non era che a mille metri dall'ultimo giardino.
I cavalieri vi giunsero sopra a corsa sfrenata, ma nel momento
di scendere il declivio videro sorgere una selva di baionette.
</p>
<p>
Era troppo tardi per arrestare i cavalli. La colonna passò di
volata, atterrando quanti russi si trovavano sul suo passaggio,
facendo fuoco colle pistole e maneggiando tremendamente gli affilatissimi
<i>kangiarri</i>; trecento passi più innanzi si trovava un secondo
burrone e fu da quello che partì una scarica così intensa
e così micidiale da rovesciare più di metà dei cavalli.
</p>
<p>
— A terra! — gridò Hossein. — Tutti dietro i cavalli!... Fuoco
nel burrone!... Da due parti!&nbsp;—
</p>
<p>
<span class="pagenum" id="Page_142">[142]</span>
</p>
<p>
I Sarti ed i Shagrissiabs della scorta, quantunque in gran parte
scavalcati, si erano gettati dietro gli animali, rispondendo con
una scarica terribile.
</p>
<p>
Abei, approfittando della confusione, aveva fatto un cenno imperioso
ai banditi di Hadgi.
</p>
<p>
— Qui, presso di me... non esponetevi... un colpo supremo...
o non vi darò un <i>tomano</i>.&nbsp;—
</p>
<p>
Il volto del miserabile era diventato, in quel momento, lividissimo;
però i suoi occhi mandavano lampi cupi.
</p>
<p>
Si era lasciato cadere dietro al suo cavallo, armando le sue
due lunghe pistole. Non guardava i russi che si erano schierati
sul margine dei due burroni e che si preparavano a fucilare i
cinquanta cavalieri, bensì Hossein e Tabriz che stavano sdraiati
dinanzi a lui, a pochi passi di distanza, riparati dietro i loro cavalli
che avevano fatto coricare.
</p>
<p>
— Amici! — gridò Hossein. — Aspettate che si mostrino!...
Finchè a Kitab tuona il cannone non avremo da temere. Eccoli!...
Fuoco!&nbsp;—
</p>
<p>
Una cinquantina e più di cosacchi erano sorti sull'orlo del
burrone, avanzandosi con precauzione in mezzo alle erbe, coi moschetti
puntati.
</p>
<p>
La scorta non indugiò a far fuoco, con un accordo splendido,
mirando molto in basso.
</p>
<p>
Quindici o venti moscoviti, colpiti alle gambe ed al basso ventre
rotolarono nel burrone che stava dietro a loro, insieme a numerosi
cavalli che si erano alzati fra i cespugli.
</p>
<p>
Quella scarica disorganizzò per un momento gli assalitori, ma
subito una mezza <i>sotnia</i> di cosacchi sorse come per incanto fra
le erbe, aprendo un fuoco violentissimo, appoggiato da due falconetti
mascherati dietro un piccolo rialzo.
</p>
<p>
Una dozzina di Sarti, quantunque protetti dai cavalli, stramazzarono
al suolo, fulminati da una bordata di mitraglia.
</p>
<p>
— Ah!... Tabriz! — esclamò Hossein. — Siamo presi!...
</p>
<p>
— Non ci rimane che di caricare, signore, — rispose il gigante.
</p>
<p>
— A fondo?
</p>
<p>
— Di volata.
</p>
<p>
— Da' il comando, prima che i russi ci ammazzino o ci storpino
tutti i cavalli.&nbsp;—
</p>
<p>
Il gigante stava per alzarsi, quando due nuove scariche rimbombarono
<span class="pagenum" id="Page_143">[143]</span>
dinanzi e dietro la scorta. I moscoviti avevano fatto
fuoco dai due burroni e quella scarica fu disastrosissima per la
scorta.
</p>
<p>
I cavalieri erano stramazzati, più di metà, per non più rialzarsi.
</p>
<p>
— A cavallo! — urlò Hossein, balzando in piedi.&nbsp;—
</p>
<p>
In quel momento un colpo di pistola rimbombò dietro di lui...
e cadde sul proprio cavallo.
</p>
<p>
Tabriz si voltò, col kangiarro in pugno, digrignando i denti e
urlando:
</p>
<p>
— Tradimento!... Tradi...&nbsp;—
</p>
<p>
Non potè finire. Un secondo sparo echeggiò a tre passi di distanza,
confondendosi colle scariche dei russi e anche il gigante
colpito al dorso, cadde a fianco del suo signore, mandando un
vero ruggito di furore.
</p>
<p>
Aveva veduto la mano che gli aveva cacciato in corpo quel
proiettile foderato di rame, come usano gli uomini della steppa.
</p>
<p>
Quasi nel medesimo istante una voce squillante aveva gridato:
</p>
<p>
— A cavallo!... Caricate!&nbsp;—
</p>
<p>
Abei, che stringeva ancora fra le mani le pistole fumanti, con
un salto da tigre si era gettato sul suo farsistano, che alla voce
del padrone erasi prontamente levato.
</p>
<p>
— Caricate! — ripetè il nipote del <i>beg</i>. — Giù col <i>kangiarro</i>!&nbsp;—
</p>
<p>
Quindici uomini, fra i quali i banditi di Hadgi, sfuggiti miracolosamente
alle scariche dei russi, avevano risposto all'appello.
</p>
<p>
Un urlo terribile, feroce, si sprigionò dai loro petti.
</p>
<p>
— <i>Uran!... Uran!...</i>&nbsp;—
</p>
<p>
Poi quel drappello di demoni, senza curarsi di coloro che giacevano
al suolo, contorcendosi fra gli ultimi spasimi dell'agonia,
era partito con un impeto irrefrenabile, piombando coi kangiarri
alzati fra i cosacchi, che occupavano il margine del burrone.
</p>
<p>
Quell'attacco fu così fulmineo, che i russi, per non venire travolti,
si gettarono alla rinfusa a destra ed a sinistra, senza nemmeno
tentare di farvi fronte.
</p>
<p>
Il drappello, preceduto da Abei, passò come un uragano, discese
il burrone, poi lo risalì in volata e scomparve fra le alte erbe
della steppa, salutato da un'ultima, ma troppo tardiva scarica.
</p>
<div class="chapter">
<p>
<span class="pagenum" id="Page_144">[144]</span>
</p>
<h2 id="cap16">CAPITOLO XVI.
<span class="smaller">Il rifugio dei banditi.</span></h2>
</div>
<p>
Mentre Abei, colla sua piccola scorta, galoppava verso la catena
dei Kasret-Sultan-Geb, per raggiungere la caverna, dove si trovavano
rifugiate le <i>Aquile</i> della steppa, Kitab assalita sempre vigorosamente
dalle due colonne d'assalto del colonnello Miklalovsky
a poco a poco cadeva.
</p>
<p>
Una larga breccia era già stata aperta a fianco della porta di
Ravatak ed i cannoni della torre, tutti smontati, non potevano
più far nulla.
</p>
<p>
Era dunque quello il buon momento per dare il colpo supremo
alle orde dei Shagrissiabs.
</p>
<p>
Questi che si erano ammassati sulle terrazze e sulle mura, non
avevano indugiato ad aprire un fuoco vivissimo coi loro moschettoni,
non potendo contare che sull'appoggio di pochi falconetti e
di qualche racchetta, ancora piazzati sui ridotti della cittadella.
</p>
<p>
Malgrado quella pioggia di palle, i russi piantarono le loro
scale, alcune sulla breccia, altre sulla muraglia e sui parapetti,
montando lestamente all'assalto.
</p>
<p>
I Shagrissiabs, che si erano radunati in buon numero sulla
cresta della cinta, già sgomentati per la perdita della loro artiglieria,
al primo apparire delle baionette russe, si erano dati alla
fuga attraverso i giardini urlando a squarciagola:
</p>
<p>
— Il nemico!... Il nemico!... Si salvi chi può!&nbsp;—
</p>
<p>
Secondo le istruzioni ricevute, le due colonne d'assalto, appena
superata la cinta, si erano subito messe in marcia verso la cittadella
sui cui ridotti i falconetti sparavano ancora.
</p>
<p>
Una frazione però aveva dato la scalata alla torre di Ravatak
ed aveva rovesciato nel fossato i due cannoni che la difendevano.
</p>
<p>
Le due colonne, dato fuoco ad alcune capanne per illuminare
la via, avevano continuata la loro marcia, rinforzate dalla riserva
che l'avevano in quel frattempo raggiunta.
</p>
<p>
I Shagrissiabs nascosti nelle strette vie che dividevano i giardini
racchiusi fra le due cinte, pur fuggendo, non cessavano di
far fuoco. Anche i ridotti non erano diventati ancora muti.
</p>
<p>
Il generale Abramow, frettoloso di finirla, lanciò allora all'assalto
<span class="pagenum" id="Page_147">[147]</span>
una terza colonna, coll'ordine d'impadronirsi della seconda
cinta e di entrare nelle vie della città.
</p>
<p>
Un quarto d'ora dopo i russi superavano anche quella muraglia
senza aver incontrato molta resistenza, quantunque <i>Djura bey</i> e
Baba, il <i>beg</i> di Schaar, disponessero ancora di circa ottomila uomini
fra fanti e cavalieri.
</p>
<p>
Le colonne, compiuta la loro riunione, s'avanzarono allora
senza por tempo in mezzo, verso la terza cinta.
</p>
<p>
Le vie strette dei giardini erano piene di Shagrissiabs fuggiaschi,
coi quali i russi dovettero impegnare delle accanite lotte
a corpo a corpo, e giunta la colonna ad un crocivio, fecero alto,
incendiando varii mucchi di fieno.
</p>
<p>
Appena sorto il sole, le truppe moscovite, con pochi colpi di
granata, sfondavano le ultime difese.
</p>
<p>
I Shagrissiabs s'erano riuniti nella torre vicina all'ultima breccia,
aprendo nuovamente un fuoco intensissimo e micidiale, ciò
che obbligò il generale Abramow a farla prender d'assalto, con
non poca fatica, poiché gli assediati non volevano cedere.
</p>
<p>
La cittadella nel frattempo era stata abbandonata dai due beg
e dai loro artiglieri. Vistisi ormai perduti, avventarono sui russi
la loro cavalleria e anche quel supremo sforzo non ebbe che un
esito infelice.
</p>
<p>
Alle otto del mattino tutta Kitab era nelle mani dei russi ed
i Shagrissiabs facevano atto di sottomissione, esempio che fu subito
seguito anche dalla guarnigione di Schaar.
</p>
<p>
L'assalto era costato ai Shagrissiabs più di seicento morti, ma
non si poté sapere il numero dei feriti; ai russi diciannove soli
morti, fra cui un ufficiale e cento e due feriti, fra i quali un generale,
quattro ufficiali superiori e tre inferiori.
</p>
<p>
Furono trofei della vittoria quattro stendardi, ventinove cannoni
ed un gran numero di falconetti e d'armi da taglio.
</p>
<p class="dots">················</p>
<p>
Abei intanto continuava la sua corsa, non essendo stato più
inquietato dai russi nascosti nei burroni e che d'altronde, non possedendo
ottimi cavalli, non avrebbero potuto dargli la caccia.
</p>
<p>
I banditi di Hadgi, praticissimi della regione, si erano messi
alla testa del drappello, il quale si componeva quasi esclusivamente
di Sarti, ossia di amici fedelissimi di Talmà, pronti a qualunque
sbaraglio pur di liberare la loro signora.
</p>
<p>
<span class="pagenum" id="Page_148">[148]</span>
</p>
<p>
La frontiera della Tartaria chinese, o meglio della Duzungaria,
non era lontana.
</p>
<p>
I cavalli, da due giorni ben riposati, divoravano d'altronde le
miglia, col medesimo slancio impetuoso, senza dar segno di stanchezza.
</p>
<p>
A mezzodì il drappello saliva già i primi contrafforti, che erano
coperti da folte foreste, per la maggior parte da macchie immense
di querce, di cedri selvatici, di pini e di ginepri sopra i quali si
vedevano volteggiare in gran numero aquile d'Astrakan, falconi,
merops e sparvieri.
</p>
<p>
Giunto ad una certa altezza, dove si cominciava a scorgere un
sentiero serpeggiante attraverso ad un burrone, i banditi si erano
fermati, guardando Abei.
</p>
<p>
Questi aveva subito compreso che non dovevano trovarsi lontano
dal rifugio delle <i>Aquile</i> e che era giunto il momento di prendere
delle precauzioni, onde i Sarti non potessero accorgersi della
sua intesa coi rapitori di Talmà.
</p>
<p>
— Amici, — disse, alzando la voce e volgendosi verso i Sarti
che stavano caricando i loro moschettoni, fingendosi in preda ad
una profonda commozione, — mio cugino è caduto sotto il piombo
dei russi, ma io ho giurato al <i>beg</i>, mio zio, di condurre a buon
fine l'impresa che ci ha spinti lontani dalla steppa.
</p>
<p>
La mia vita appartiene a Talmà, la vostra signora, ed io non
tornerò al di là dell'Amu-Darja, senza quella povera fanciulla.
</p>
<p>
Siete sempre decisi ad aiutarmi?
</p>
<p>
— Siamo pronti a morire, — risposero i Sarti ad una voce.
</p>
<p>
— Questi uomini, che ci hanno guidato fino qui, — riprese
Abei, — sanno ove si sono rifugiate le <i>Aquile</i> e dove Talmà è
stata condotta. Accomodatevi qui e aspettate il mio ritorno.
</p>
<p>
— Signore, — disse un vecchio Sarto dalla lunga barba grigia, — dove
vai tu? Non esporre la tua vita senza che noi ti scortiamo.
</p>
<p>
Il <i>beg</i> tuo zio ti ha affidato a noi e dobbiamo proteggerti.
</p>
<p>
— Non farò che una ricognizione, che giudico necessaria, — rispose
Abei. — Siamo in numero troppo esiguo ormai per tentare
un assalto diretto contro quei banditi e dovremo ricorrere ad una
sorpresa, se vorremo liberare Talmà.
</p>
<p>
Non inquietatevi quindi per me e aspettate senza ansie il mio
ritorno.&nbsp;—
</p>
<p>
<span class="pagenum" id="Page_149">[149]</span>
</p>
<p>
I Sarti, completamente rassicurati dalle parole del nipote del
<i>beg</i>, discesero da cavallo, accampandosi in mezzo ad una folta
macchia di colossali platani.
</p>
<p>
Allentò le briglie e riprese la salita, scortato dai banditi.
</p>
<p>
Oltrepassato il burrone che si estendeva per qualche miglio,
fiancheggiato da altissime querce, i cavalieri si trovarono improvvisamente
dinanzi ad un gruppo di uomini barbuti, con immensi
turbanti sul capo e armati di fucili, di pistole e di <i>kangiarri</i>, che
diedero l'alt con voce minacciosa.
</p>
<p>
— Giù le armi, — disse uno dei banditi della scorta, facendo
un segno. — Annunciate il capo Abei Dullah, nipote del <i>beg</i>
Giah Aghà.&nbsp;—
</p>
<p>
Gli archibugi, che erano già stati puntati, furono subito abbassati,
gli uomini s'inchinarono profondamente ed i cavalieri continuarono
a salire il sentiero fermandosi dinanzi ad un'alta parete
rocciosa che mostrava alla sua base un largo crepaccio.
</p>
<p>
Altri banditi erano comparsi, sorgendo fra i cespugli che coprivano
la base della muraglia, puntando anche essi i fucili: poi
scorgeudo i loro camerati che scortavano Abei, si erano subito
messi in posizione d'attenti.
</p>
<p>
— Andate a chiamare il capo, — disse uno della scorta, mentre
Abei scendeva da cavallo e si gettava dietro una macchia d'astrogolli,
per timore di venire scorto da Talmà.
</p>
<p>
Pochi momenti dopo Hadgi usciva dalla caverna e raggiungeva
Abei, che si era seduto su un masso.
</p>
<p>
— Cominciavo ad inquietarmi del tuo ritardo, signore, — disse
il bandito, facendo un goffo inchino. — Ho udito tutta la notte
a rombare il cannone a Kitab.
</p>
<p>
L'hanno presa?
</p>
<p>
— Credo che ormai tutto sia finito per Djura bey, — rispose
Abei. — E Talmà?
</p>
<p>
— È nella caverna, strettamente sorvegliata. Comincia ad
annoiarsi quella fanciulla; non fa che piangere.
</p>
<p>
— M'incarico io di consolarla.
</p>
<p>
— E tuo cugino, signore? Dove l'hai lasciato?
</p>
<p>
— I russi l'hanno ucciso insieme a Tabriz.
</p>
<p>
— Ne sei bene sicuro? Io ho più paura di quei due uomini,
che di tutti i Shagrissiabs di <i>Djura bey</i>.
</p>
<p>
— Io non ho potuto bene accertarmi se Hossein sia proprio
<span class="pagenum" id="Page_150">[150]</span>
morto, perchè i russi non me ne hanno lasciato il tempo. L'ho
visto cadere, assieme a Tabriz, colpiti entrambi alle spalle...
</p>
<p>
— Alle spalle! — esclamò Hadgi, guardando maliziosamente
Abei. — Da palle di piombo o da palle rivestite di rame?
</p>
<p>
— Non occuparti di ciò, — disse Abei, seccato.
</p>
<p>
— E se fossero stati solamente feriti?
</p>
<p>
— I russi non ischerzano colle spie: le deportano nelle steppe
del Don o le fucilano.
</p>
<p>
— Non ti comprendo, signore.
</p>
<p>
— Ho fatto scivolare ieri sera, nella fascia di mio cugino, delle
lettere compromettenti. Non sono uno sciocco io.
</p>
<p>
— Anzi, un uomo meraviglioso, — disse il bandito, con sincera
ammirazione.
</p>
<p>
— Basta, lasciamo i morti e occupiamoci dei vivi. Hai preparato
il tuo piano? Ricordati che io devo comparire come un salvatore,
o tutto l'edificio che ho innalzato con tanta pazienza e
tanta abilità, andrà a catafascio, insieme ai <i>tomani</i> che devo
sborsarti.
</p>
<p>
— Tu hai una scorta, — rispose il bandito, dopo qualche
istante di riflessione, — è vero?
</p>
<p>
— Una quindicina d'uomini.
</p>
<p>
— Io farò credere a Talmà che devo assentarmi colla maggior
parte dei miei banditi per accorrere in aiuto di Kitab e non lascerò
che una diecina d'uomini a guardia della caverna.
</p>
<p>
Questa sera tu darai l'attacco, i miei, alle prime fucilate, scapperanno
come lepri, per un passaggio che è noto solo a noi e ti
prenderai la fanciulla.
</p>
<p>
Che cosa vuoi di più semplice?
</p>
<p>
— Sei furbo.
</p>
<p>
— I tomani, ora, signore, perché noi non ci rivedremo forse
mai più.
</p>
<p>
Ritorno nella steppa della fame e non ripasserò, per parecchi
anni di certo la frontiera di Bukara...&nbsp;—
</p>
<p>
Abei si tolse dall'ampia fascia due carte e le consegnò al
bandito.
</p>
<p>
— Una per te, una per la famiglia del <i>mestvire</i>. Presentati
a Jurtschi Omar, banchiere a Samarcanda e ti verrà subito versata
la somma. Egli è già stato avvertito da parecchie settimane.
</p>
<p>
— Grazie, mio signore.
</p>
<p>
<span class="pagenum" id="Page_151">[151]</span>
</p>
<p>
— Sii leale colla famiglia del povero <i>mestvire</i>.
</p>
<p>
— Giuro sul Corano che non mancherò di versarle fino all'ultimo
tomano. Addio, signore, questa sera io sarò ben lontano.&nbsp;—
</p>
<p>
Abei lo congedò con un gesto, raggiunse il cavallo e ridiscese
verso il campo, sempre seguito dai banditi che l'avevano fino allora
scortato.
</p>
<p>
I Sarti lo aspettavano, in preda ad una vivissima ansietà, colle
armi in mano, temendo qualche improvviso attacco da parte delle
<i>Aquile</i>.
</p>
<p>
— Accampatevi pure, amici, — disse loro Abei, smontando.
— Sono riuscito a scoprire il rifugio dei banditi e quello che
maggiormente ci interessa, ho anche saputo da un pastore che
quasi tutte le <i>Aquile</i> hanno lasciato queste montagne per accorrere
in aiuto dei Shagrissiabs di Schaar e che solo un piccolissimo
drappello veglia su Talmà.
</p>
<p>
— Signore, — disse un vecchio Sarto, che pareva esercitasse
una certa influenza sui suoi compagni, — se è vero quello che ti
hanno raccontato, partiamo subito, invadiamo la caverna e facciamo
a pezzi quei miserabili.
</p>
<p>
— No, — rispose Abei, con voce ferma, — aspetteremo questa
sera per sorprenderli.
</p>
<p>
— Tuo zio, il<i> beg</i>, non avrebbe esitato un solo istante.&nbsp;—
</p>
<p>
Abei aggrottò la fronte.
</p>
<p>
— Sono sì o no il capo io? — rispose poi. — Sono io che
comando ora e non già il <i>beg</i> mio zio.
</p>
<p>
Accampatevi e lasciatemi riposare. So bene quello che faccio.&nbsp;—
</p>
<p>
Levò al proprio cavallo le briglie e la sella, onde potesse pascolare
liberamente; stritolò una galletta di granoturco che uno
dei banditi gli aveva offerto e andò a sdraiarsi all'ombra d'un
platano, mentre i superstiti della scorta, vedendolo così tranquillo
s'affrettavano ad imitarlo, in attesa di menar poderosamente le
mani contro le <i>Aquile</i>.
</p>
<p>
Nessun avvenimento turbò il loro riposo. Quando il sole fu
prossimo al tramonto, Abei, che aveva sempre dormito o forse aveva
voluto farlo credere, si alzò e dopo d'aver insellato il cavallo disse:
</p>
<p>
— Avanti, amici: il momento è giunto di riprenderci una
buona rivincita. Pensate che la liberazione di Talmà, la vostra
signora, dipende dal vostro valore.
</p>
<p>
<span class="pagenum" id="Page_152">[152]</span>
</p>
<p>
— Siamo pronti, signore, a dare la vita per la padrona, — rispose
ad una voce la scorta.
</p>
<p>
— Seguitemi dunque: è il nipote di Giah Aghà che vi guida, — gridò
Abei sfoderando il <i>kangiarro</i>.
</p>
<p>
— Sono cariche le vostre armi?
</p>
<p>
— Sì, signore!...
</p>
<p>
— Avanti, cavalieri della steppa!&nbsp;—
</p>
<p>
Si misero a salire la montagna, seguendo un sentieruzzo che
era fiancheggiato da folte piante, le quali nascondevano completamente
uomini e cavalli. D'altronde l'oscurità era diventata profondissima,
essendosi steso al di sopra delle montagne un denso
velo nebbioso.
</p>
<p>
Il drappello, giunto a tre o quattrocento passi dall'entrata
della caverna, si arrestò e gli uomini saltarono a terra onde poter
avvicinarsi inosservati e sorprendere i banditi, che forse, ritenendosi
perfettamente sicuri fra quelle aspre montagne, non vegliavano.
</p>
<p>
— Signore, — disse un Sarto, rivolgendosi ad Abei. — Attaccheremo
a fondo o assedieremo i banditi?
</p>
<p>
— È necessario prendere la caverna d'assalto, — rispose il
nipote del <i>beg</i>. — I banditi che si sono recati a Schaar potrebbero
ritornare e sorprendere invece noi.
</p>
<p>
Seguitemi e appena saremo dinanzi al rifugio fate fuoco, e poi
avanti coi <i>kangiarri</i>.&nbsp;—
</p>
<p>
Si spinsero innanzi, tenendosi nascosti fra le piante e procedendo
curvi.
</p>
<p>
Abei ed i banditi che lo avevano scortato, camminavano in testa
a tutti, non desiderando questi ultimi separarsi dai loro camerati.
</p>
<p>
Erano giunti ad una trentina di metri dalla caverna, quando
si udì una voce a gridare:
</p>
<p>
— All'armi!...
</p>
<p>
— Sotto, amici! — comandò Abei, slanciandosi innanzi.
</p>
<p>
I Sarti, in pochi salti, superarono la distanza, fecero fuoco
attraverso la fenditura, poi s'avventarono risolutamente innanzi
coi <i>Kangiarri</i> e le pistole.
</p>
<p>
Nella caverna Si udirono alcuni spari, poi delle grida che pareva
si allontanassero rapidamente.
</p>
<p>
Abei stava per guidare i suoi uomini entro il rifugio, quando
una voce che gli fece battere il cuore lo arrestò:
</p>
<p>
— Non fate fuoco, amici!...
</p>
<p>
<span class="pagenum" id="Page_153">[153]</span>
</p>
<p>
— Talmà! — esclamò Abei.
</p>
<p>
— Sì... sono io... cognato! — rispose la fanciulla, correndogli
incontro.
</p>
<p>
— I banditi?
</p>
<p>
— Fuggiti tutti!...
</p>
<p>
— Viva la nostra signora! — gridarono i Sarti, circondandola.
</p>
<p>
— E Hossein? — chiese con angoscia Talmà. — Perchè non è qui?
</p>
<p>
— È presso il <i>beg</i>, — rispose Abei. — Una ferita lo ha costretto
a ritornare con Tabriz.
</p>
<p>
— Lui ferito!...
</p>
<p>
— È nulla, sorellina. Un semplice colpo di baionetta ad un
braccio, datogli da un russo durante l'assalto di Kitab.
</p>
<p>
Quando giungeremo nella tua steppa sarà guarito. A cavallo
Talmà. Fra due giorni saremo alla tua casa.&nbsp;—
</p>
<p>
Tornarono frettolosamente là dove avevano lasciati i cavalli,
e pochi momenti dopo il drappello scendeva frettolosamente la
montagna.
</p>
<p class="dots">················</p>
<p>
Verso il tramonto del secondo giorno Abei, che aveva preceduto
la scorta di qualche miglio, lasciando Talmà sotto la protezione
dei Sarti, entrava nella tenda del <i>beg</i>, che era stata alzata
di fronte alla casa della signora della steppa.
</p>
<p>
— Padre, — disse al vecchio, fingendo di asciugare due lagrime, — ti
riconduco Talmà, che io ho strappata ai banditi; ma
devo annunciarti che tu ormai non hai più che un figlio solo che
rallegri, se lo potrà, la tua vecchiaia.&nbsp;—
</p>
<p>
Giah Aghà, udendo quelle parole, si fece pallidissimo e si slanciò
verso il nipote, afferrandolo per le braccia:
</p>
<p>
— Hossein! — gridò, con un singhiozzo.
</p>
<p>
— È morto assieme a Tabriz sotto le mura di Kitab. Il piombo
maledetto dei moscoviti ha ucciso entrambi.&nbsp;—
</p>
<p>
Il vecchio <i>beg</i> si era tenuto per alcuni istanti ritto, cogli occhi
sbarrati, il viso sconvolto da un dolore intenso, poi si era lasciato
cadere su uno dei divani che circondavano la tenda, scoppiando
in singhiozzi.
</p>
<p>
— Padre, — disse Abei, — tu hai perduto un figlio, ma potrai
ancora avere una figlia perchè Talmà è viva e salva.
</p>
<p>
Se tu lo vorrai, surrogherò mio cugino e avrai una famiglia.
</p>
<p>
— Sì, — mormorò il <i>beg</i>.
</p>
<div class="chapter">
<p>
<span class="pagenum" id="Page_155">[155]</span>
</p>
<p class="title">
PARTE SECONDA
</p>
<h2 id="cap1-2">CAPITOLO I.
<span class="smaller">I prigionieri.</span></h2>
</div>
<p>
— Avanti!...
</p>
<p>
— Eccoci, sergente.
</p>
<p>
— Vi sarà forse qualcuno da raccogliere laggiù, fra i due
burroni.
</p>
<p>
Caricavano bene quei Shagrissiabs, benchè non fossero molti.
Se <i>Djura bey</i> avesse avuto due migliaia di cavalieri così ardimentosi,
non so se Kitab sarebbe in nostra mano.
</p>
<p>
— E troveremo anche molti dei nostri, è vero, sergente?
</p>
<p>
— Ne sono caduti non pochi.
</p>
<p>
Bada, Olaff, che la lanterna non si spenga. La notte si fa troppo
oscura.
</p>
<p>
— No, sergente.
</p>
<p>
— Avanti dunque e guardate ove posate i piedi.&nbsp;—
</p>
<p>
Quattro fantaccini di linea turchestana, guidati da un sergente
cosacco, di forme vigorose, con una selva di capelli rossi che gli
sfuggivano al di sotto del villoso cappello in forma di torre, s'avanzavano
con precauzione fra i due burroni, dove la scorta di
Hossein era stata quasi interamente sterminata dai russi.
</p>
<p>
Il sergente ed i quattro soldati, uno dei quali portava la lanterna,
superato il primo burrone, avevano rallentata la marcia e
armati i fucili, potendo darsi che vi fosse qualche ferito nascosto
e che li salutasse con qualche colpo di fuoco prima di spirare.
</p>
<p>
— Non dobbiamo essere lontani, — disse il sergente. — Se
le Aquile rapaci sono qui, i morti non mancheranno.
</p>
<p>
Aprite gli occhi, ragazzi!...
</p>
<p>
<span class="pagenum" id="Page_156">[156]</span>
</p>
<p>
— Fa oscuro come in fondo alla bocca d'un cannone, — borbottò
colui che teneva la lanterna.
</p>
<p>
— Manda una benedizione alla luna perchè si mostri, tu che
sei figlio d'un <i>pope</i>.
</p>
<p>
— Preferirei di dar fuoco a tutte queste erbe.
</p>
<p>
— E arrostire anche noi poco allegramente, è vero Olaff?
</p>
<p>
Tu non sei un cosacco e non conosci perciò la steppa; quando
brucia, fa paura mio caro, ed i pozzi di petrolio di Baku, farebbero
una ben meschina figura insieme coi loro serbatoi!
</p>
<p>
Ah!... Ci siamo! Uomini e cavalli! Vi è un bel gruppo di
morti qui.&nbsp;—
</p>
<p>
A cinquanta metri dal secondo burrone vi era una massa di
cadaveri. Uomini e cavalli erano caduti confusamente insieme,
sotto le scariche dei cacciatori del Turchestan, formando come una
immensa catasta.
</p>
<p>
— Vediamo se vi è qui in mezzo qualcuno dei nostri — disse
il sergente, prendendo la lanterna e proiettando la luce dinanzi
a sè. — Di questi bricconi di Shagrissiabs non ci cureremo gran
che e non li disputeremo ai falchi ed alle aquile, ma daremo sepoltura
almeno ai camerati.
</p>
<p>
— E poi vi può essere qualche ferito da soccorrere, — disse
Olaff.
</p>
<p>
Il cosacco ed i suoi compagni si cacciarono, non senza un po'
di ripugnanza, fra quei cadaveri, tirando a forza gli uomini che
si trovavano sotto i cavalli.
</p>
<p>
I Sarti ed i loro camerati presentavano, anche nella morte,
un aspetto fierissimo.
</p>
<p>
Tutti stringevano ancora fra le mani, rattrappite dalle ultime
convulsioni dell'agonia, <i>kangiarri, jatagan</i> e pistole, ed avevano
i lineamenti alterati dalla rabbia della lotta.
</p>
<p>
— Sono ben brutti, — diceva il sergente, chinandosi su ciascuno. — Sembrano
veri briganti.
</p>
<p>
— Ma non questo, sergente! — esclamò ad un tratto un soldato
che si era precipitosamente curvato su uno dei combattenti. — Farebbe
una splendida figura anche fra le guardie nobili del Padre
bianco (lo Tzar).
</p>
<p>
— Vediamo un po' Mikalow.&nbsp;—
</p>
<p>
Il sergente spinse innanzi la lanterna ed un grido gli sfuggì:
</p>
<p>
— Oh!... Il bel giovane!...
</p>
<p>
<span class="pagenum" id="Page_157">[157]</span>
</p>
<p>
— Sembra un principe, — disse Olaff.
</p>
<p>
— E tale da innamorare qualunque fanciulla, — aggiunse un
altro.
</p>
<p>
— Che splendide armi! — esclamò il sergente. — Questo deve
essere il figlio di qualche Emiro o di qualche <i>beg</i>.
</p>
<p>
Peccato che l'abbiano ucciso e così giovane!...
</p>
<p>
— Vediamo sergente, se è veramente morto, — disse Olaff.
</p>
<p>
— Alzatelo.&nbsp;—
</p>
<p>
Due soldati trassero il giovane di sotto ad un cavallo che in
parte lo copriva e lo esaminarono attentamente.
</p>
<p>
— Nessuna ferita dinanzi, — disse il sergente. — Voltatelo...
Ah!... Eccolo qui un foro nel dorso, sotto la scapola sinistra... una
palla di certo...
</p>
<p>
To'!.. Vediamo... mi sembra impossibile che questa ferita abbia
potuto causare la morte a questo giovane...
</p>
<p>
Per tutti gli<i> etmani</i> della Kabardia!. Un fremito!... Oh ragazzi,
non è ancora spirato! Me ne intendo io di ferite!&nbsp;—
</p>
<p>
I quattro soldati, che avevano provata una subitanea simpatia
per quel bel giovane, quantunque dovesse essere stato un loro
nemico, lo avevano deposto frettolosamente sul cadavere d'un cavallo,
probabilmente il suo a giudicarlo dalla ricchezza della gualdrappa
che era ricamata in oro e dalla bellissima sella tutta a
borchie d'argento.
</p>
<p>
Il sergente gli tolse il <i>kangiarro</i> che teneva ancora in mano,
pulì la lama con un lembo della sua grossa casacca e gliela mise
dinanzi alle labbra che erano semi-aperte, mormorando:
</p>
<p>
— L'aria è fredda questa notte; vedremo se l'acciaio si appannerà.&nbsp;—
</p>
<p>
Attese un mezzo minuto, poi fece un gesto di gioia.
</p>
<p>
Sull'acciaio si era distesa lentamente come una leggerissima
ombra, la quale aveva offuscato lo scintillìo del metallo.
</p>
<p>
— Respira! — esclamò il cosacco.
</p>
<p>
— Sia pure nostro nemico, eppure sarei ben lieto che questo
giovane si potesse salvare e...&nbsp;—
</p>
<p>
Si era bruscamente interrotto, retrocedendo vivamente. Anche i
quattro soldati lo avevano imitato, armando rapidamente i loro
fucili.
</p>
<p>
Un'ombra gigantesca era sorta a pochi passi da loro, chiedendo
con voce rauca:
</p>
<p>
<span class="pagenum" id="Page_158">[158]</span>
</p>
<p>
— Che cosa fate voi, canaglie? Siete i corvi della steppa? Giù
quel giovane, o Tabriz vi ucciderà!...
</p>
<p>
— Noi siamo russi e non già ladri, — disse il sergente, snudando
la sciabola.
</p>
<p>
Il gigante era rimasto un momento silenzioso, fissando i suoi
occhi ora sulla lanterna ed ora sul giovane, poi un grido lacerò
il suo petto.
</p>
<p>
— Il mio signore!... Morto!...
</p>
<p>
Morto!... Dannazione d'Allah e del miserabile che l'ha ucciso!..
</p>
<p>
— Chi, Ercole? — chiese il sergente — e se tu invece t'ingannassi?
</p>
<p>
— È il mio padrone! — ruggì Tabriz.
</p>
<p>
— Un principe?
</p>
<p>
— Il nipote di un<i> beg</i>... di Giah Aghà!...
</p>
<p>
— Me l'ero immaginato che doveva essere un pezzo grosso,
ma rassicurati. Ercole mio, non è ancora spento e forse non se ne
andrà nel paradiso di Alì, Hussein, Maometto e compagni.
</p>
<p>
— Vive?...
</p>
<p>
— Sembra.&nbsp;—
</p>
<p>
Tabriz fece un salto innanzi, poi cadde subito sullo stesso cavallo
su cui trovavasi Hossein.
</p>
<p>
— Maledetta palla che quel traditore mi ha cacciato nel dorso — disse,
digrignando ferocemente i denti.
</p>
<p>
— Anche tu ferito?
</p>
<p>
— Per me non mi preoccupo, — disse Tabriz. — Ci vuol ben
altro che una palla.
</p>
<p>
— Infatti sei più robusto d'un orso.
</p>
<p>
— Sergente, — disse Olaff, — noi perdiamo tempo in chiacchiere
inutili, mentre questo giovane ha bisogno di cure.
</p>
<p>
— Hai ragione, sono uno stupido. Slacciate una coperta e portiamolo
al campo. Penseranno i nostri medici a salvarlo.
</p>
<p>
Lesti, ragazzi!... Torneremo più tardi. Tu, Ercole, puoi seguirci?
Ci vorrebbe un elefante per portare te.
</p>
<p>
— Salvate lui, il mio padrone, — disse Tabriz, con voce singhiozzante.
</p>
<p>
— Io vi seguirò egualmente.
</p>
<p>
È lui che voglio che viva.
</p>
<p>
— Uhm! — grugnì il cosacco. — Purchè non lo fucilino più
tardi, o l'Emiro di Bukara non lo faccia acciecare.
</p>
<p>
<span class="pagenum" id="Page_159">[159]</span>
</p>
<p>
Non è troppo tenero quel selvaggio principe coi ribelli che turbano
i suoi sonni.&nbsp;—
</p>
<p>
Un soldato aveva spiegata rapidamente la coperta di lana, che
portava a tracolla ed i suoi camerati vi avevano adagiato sopra
Hossein con infinite precauzioni.
</p>
<p>
Il cosacco, prima di dare il comando di mettersi in marcia,
levò al ferito la ricca giubba persiana, tagliò la camicia di seta,
diede uno sguardo alla ferita prodotta, a quanto pareva, da una
palla di pistola e vi cacciò dentro un pizzico di filaccia di lino
fasciandola poi lestamente, quantunque il sangue si fosse oramai
raggrumato impedendo l'uscita a quello che rimaneva nel corpo.
</p>
<p>
— Là, — disse, facendo schioccare contemporaneamente la
lingua e le dita. — Credo che un medico dell'esercito non avrebbe
potuto fare di meglio. Oh!.... M'intendo io di ferite!&nbsp;—
</p>
<p>
Poi, volgendosi verso Tabriz che si manteneva ritto per uh
vero miracolo di suprema energia, gli chiese:
</p>
<p>
— E per te, Ercole, che cosa posso fare? Vuoi che visiti anche
la tua ferita?
</p>
<p>
— Farai quello che vorrai, moscovita, ma più tardi, quando
saremo al campo.
</p>
<p>
— Ecco un magnifico orso, — borbottò il sergente, con vera
ammirazione; — che pelle dura hanno questi Shagrissiabs!&nbsp;—
</p>
<p>
Poi alzando la voce:
</p>
<p>
— Lesti, all'accampamento, camerati!&nbsp;—
</p>
<p>
I quattro soldati afferrarono i quattro lembi della coperta e
guidati dal sergente che teneva alta la lanterna, si misero in
marcia a passo affrettato, seguiti da Tabriz il quale pareva che
fosse improvvisamente guarito della sua ferita.
</p>
<p>
In venti minuti raggiunsero il primo burrone, poi in altri dieci
si trovarono dinanzi ai giardini di Kitab, dove ardevano giganteschi
falò, i quali facevano vivamente scintillare un gran numero
di fasci d'armi.
</p>
<p>
Molte tende, per lo più piccole, si rizzavano qua e là e molti
soldati russi fumavano placidamente le loro immense pipe di porcellana,
commentando a bassa voce gli avvenimenti della giornata
e narrandosi le prodezze compiute durante l'assalto della torre
di Ravatak, il solo luogo si può dire, ove i Shagrissiabs di <i>Djura
bey</i> e di Baba-beg avevano opposta un'accanita resistenza.
</p>
<p>
Il sergente ed i suoi soldati, dopo d'aver risposto alla parola
<span class="pagenum" id="Page_160">[160]</span>
d'ordine delle sentinelle, attraversarono l'accampamento ed entrarono
sotto una vasta tenda sulla cui cima ardeva un grosso fanale,
accanto ad una bandiera rossa, attraversata da una grande croce
bianca.
</p>
<p>
Nell'interno vi era una ventina di materassi, sui quali giacevano
degli uomini che avevano la testa fasciata di bende più o
meno insanguinate: russi feriti dai kangiarri, dagli jatagan e dalle
scimitarre dei Shagrissiabs, nell'attacco dei giardini di Kitab.
</p>
<p>
Nel mezzo, sotto una lanterna, un capitano medico, molto barbuto,
con un grosso sigaro in bocca, stava seduto su un tamburo
leggendo qualche vecchio giornale.
</p>
<p>
Vedendo entrare il sergente alzò il capo, senza smettere di
fumare.
</p>
<p>
— Che cosa mi porti, Alikoff? — chiese. — Non è ancora finita
la raccolta dunque?
</p>
<p>
— No, capitano, però quello che vi conduco non è uno dei
nostri.&nbsp;—
</p>
<p>
Il capitano aggrottò la fronte e fece un gesto come di stizza.
</p>
<p>
— Un ribelle?
</p>
<p>
— Sì, capitano.
</p>
<p>
— Portatelo a <i>Djura bey</i> od al suo socio, Baba beg.
</p>
<p>
— Non potrebbe giungere vivo fino a loro. È un pezzo grosso
che vi reco capitano, il figlio d'un <i>beg</i>, sembra.
</p>
<p>
— Bah!.... Vediamo!&nbsp;—
</p>
<p>
Gettò via il sigaro e s'accostò ai quattro soldati che reggevano
la coperta su cui si trovava Hossein.
</p>
<p>
— Per S. Piero e S. Paolo! — esclamò. — Che bel giovane!
Dove l'hai pescato, Alikoff?
</p>
<p>
— In mezzo ad un cumulo di cadaveri.
</p>
<p>
— Non è morto?
</p>
<p>
— Non ancora, capitano.
</p>
<p>
— Dov'è ferito?
</p>
<p>
— Al dorso.
</p>
<p>
— Ferita non gloriosa se vogliamo. Fallo deporre su quel letto
vuoto e fammi portare i ferri.
</p>
<p>
— Ve n'è un altro, capitano, — disse il sergente, indicando
Tabriz, che in quel momento entrava.
</p>
<p>
Il medico squadrò il gigante con un certo stupore, poi disse,
un po' sorridendo:
</p>
<p>
<span class="pagenum" id="Page_163">[163]</span>
</p>
<p>
— A quello basterà una buona zuppa per rimetterlo in gambe.
</p>
<p>
— No, capitano, ha una palla in corpo anche lui e non delle
nostre, — rispose il sergente.
</p>
<p>
— Ed è venuto qui senza aiuto?
</p>
<p>
— Da solo.
</p>
<p>
— Avrebbe l'anima attaccata al corpo con chiavarde di acciaio? — esclamò
il capitano.
</p>
<p>
— Sembra, signore.
</p>
<p>
— Allora può aspettare. Pensiamo prima a questo giovane che
è più interessante di quel bufalo della steppa.
</p>
<p>
Se non è morto finora non morrà nemmeno più tardi. Fallo
passare in un altro letto.&nbsp;—
</p>
<p>
Si avvicinò ad Hossein che era stato già deposto su un materasso
e si curvò su di lui, aprendogli la camicia di seta bianca e
appoggiando un orecchio sul cuore.
</p>
<p>
— Batte, — disse dopo qualche istante. — Ferita grave senza
dubbio; forse non è mortale.
</p>
<p>
Cerchiamo di estrargli la palla, innanzi a tutto.&nbsp;—
</p>
<p>
Gli tolse la ricchissima e lunghissima fascia di seta che gli stringeva
i fianchi ed in quell'atto vide cadere a terra un piccolo plico.
</p>
<p>
Lo raccolse lestamente e se lo mise in tasca, non così presto
che Tabriz non l'avesse veduto. Il turchestano però non credette
opportuno di fare qualche rimarco, temendo di ritardare l'estrazione
del proiettile.
</p>
<p>
Il sergente intanto aveva portato la cassetta dei ferri chirurgici,
mentre due infermieri preparavano fasce e filamenti di lino.
</p>
<p>
Il capitano dopo d'aver fatto bene accomodare il giovane sul
ventre, si mise subito all'opera, scandagliando prima la ferita e
poi allargandola.
</p>
<p>
Agiva rapidamente, con mano sicura, da uomo pratico in fatto
di ferite.
</p>
<p>
Trascorse qualche minuto, lungo quanto un secolo pel povero
Tabriz che non aveva voluto ancora coricarsi, poi il capitano ritirò
dolcemente una specie di pinza, mostrando al sergente ed agli
infermieri una palla rotonda, tutta coperta di sangue.
</p>
<p>
— Fortunatamente la scapola l'ha fermata, — disse. — Se
avesse continuato il suo cammino, avrebbe attraversato il polmone.
</p>
<p>
— Non è una palla russa, è vero, signore? — chiese Tabriz i
cui occhi avvampavano d'una collera terribile.
</p>
<p>
<span class="pagenum" id="Page_164">[164]</span>
</p>
<p>
Il capitano la lasciò cadere in un bacino di rame per pulirla
dal sangue, poi la ritirò.
</p>
<p>
— È rivestita di rame, — disse poi. — È una palla turchestana.
</p>
<p>
Vi uccidevate fra voi, dunque?
</p>
<p>
— No, signore. È stato commesso un infame delitto ed il fatto
risulta limpidamente dalla ferita ricevuta dietro le spalle, mentre
questo valoroso giovane non ha mai mostrato i talloni al nemico.
</p>
<p>
— Bah!... Avete sempre questioni voi o...&nbsp;—
</p>
<p>
Un sospiro che sfuggì a Hossein gl'interruppe la frase.
</p>
<p>
— Buon segno, — disse il capitano.
</p>
<p>
Poi, voltandosi verso Tabriz:
</p>
<p>
— Ora a te, gl'infermieri s'occuperanno del giovane.&nbsp;—
</p>
<p>
Tabriz andò a sdraiarsi su un materasso vuoto, che si trovava
prossimo a quello del nipote del <i>beg</i> e si spogliò, senza aver bisogno
dell'aiuto del sergente.
</p>
<p>
— Una ferita quasi identica e anche questa alla scapola, ma a
sinistra invece che a destra, — disse il capitano medico.
</p>
<p>
— L'uomo che vi ha sorpresi alle spalle, ha fatto un doppio
colpo. La faccenda sarà più facile dell'altra.
</p>
<p>
Per sfondare un simile dorso ci vuole ben altro che la palla
d'una pistola.
</p>
<p>
— Quella d'una racchetta, capitano, — aggiunse il sergente.
</p>
<p>
— E forse non bastava ancora, — rispose il medico, sorridendo.
</p>
<p>
L'operazione non durò più di due minuti e riuscì completamente.
Tabriz non mandò nessun lamento, anzi nemmeno un sospiro.
</p>
<p>
— Turchestana, è vero? — chiese il gigante, quando udì la
palla cadere nel bacino.
</p>
<p>
— Precisa dell'altra, — rispose il capitano.
</p>
<p>
— Il miserabile! — ruggì Tabriz.
</p>
<p>
— Conosci l'assassino!
</p>
<p>
— Sì capitano.
</p>
<p>
— Un turchestano come te.
</p>
<p>
— Sì.
</p>
<p>
— Un cattivo camerata.
</p>
<p>
— Che un giorno ritroverò, signore e che ucciderò come fosse
una belva feroce, quantunque nipote di un <i>beg</i> e parente del mio
signore.
</p>
<p>
<span class="pagenum" id="Page_165">[165]</span>
</p>
<p>
— Taci e pensa a guarire ora. Gli ammalati non devono
parlare.
</p>
<p>
— Permettimi una parola, signore.
</p>
<p>
— Parla.
</p>
<p>
— Rispondi della vita del mio signore? Credi che sopravviverà?
</p>
<p>
— Ora che gli ho estratta la palla non corre più alcun pericolo.
Fra un paio di giorni potrà parlare, ma bada, per ora di
lasciarlo tranquillo.
</p>
<p>
Resisti alla febbre che fra poco ti coglierà e non seccarmi
altro.&nbsp;—
</p>
<p>
Ciò detto lasciò la tenda-ospedale e passò in una più piccola,
che s'alzava a breve distanza e che era del pari illuminata.
</p>
<p>
Non conteneva che un piccolo letto da campo, un tavolino
sgangherato ed una sedia in non migliore stato.
</p>
<p>
Accese un nuovo sigaro, si sedette e poi estrasse il plico che
era caduto mentre svolgeva la fascia di Hossein.
</p>
<p>
— Può contenere dei documenti importanti pel generale, — mormorò,
stracciando la busta di carta-pecora.
</p>
<p>
Il plico non conteneva che due foglietti, ma ciò che vi era
scritto sopra doveva essere ben grave, poichè il dottore aveva fatto
un soprassalto e la sua fronte si era aggrottata.
</p>
<p>
— Un complotto contro il maggior generale Abramow, e contro
l'Emiro! — esclamò ad un tratto. — <i>Djura bey</i> ha fatto bene a
scappare, perché se fosse stato preso non so chi lo salverebbe.
</p>
<p>
E quei due eran gl'incaricati di commettere l'assassinio! Non
valeva la pena di estrarvi due palle per farvene cacciare in corpo
più tardi una dozzina.
</p>
<p>
Vedremo però come la intenderà il khan di Bukara.&nbsp;—
</p>
<div class="chapter">
<h2 id="cap2-2">CAPITOLO II.
<span class="smaller">Il tradimento d'Abei.</span></h2>
</div>
<p>
Non fu che dopo tre giorni di febbre intensissima, accompagnata
da frequenti accessi di delirio, durante i quali non faceva
che invocare, con voce straziante, Talmà, che Hossein poté finalmente
riconoscere il suo fedele turchestano.
</p>
<p>
Lo stupore del povero giovane fu tale, nel vedersi quasi accanto,
<span class="pagenum" id="Page_166">[166]</span>
ancora però sdraiato, il gigante, che credette dapprima di essere
ancora in preda al delirio.
</p>
<p>
Tabriz, vedendo che lo guardava cogli occhi sbarrati, senza
parlare, aveva indovinato subito ciò che passava attraverso il cervello
di Hossein.
</p>
<p>
— Non t'inganni, mio signore, sono proprio io, il tuo fedele
servo — disse il gigante. — Come stai? Meglio di ieri di certo,
a quanto mi sembra.
</p>
<p>
Possiamo dire di essere scampati alla morte per un pelo di
cammello.
</p>
<p>
— Tabriz!.... Tu! — esclamò Hossein.
</p>
<p>
— Parla sottovoce, mio signore od il capitano medico ti proibirà
di aprire la bocca.
</p>
<p>
Sei ancora troppo debole.
</p>
<p>
— Che cosa è successo? Che cosa fai tu, lì? Dove siamo noi?
V'è nel mio cervello una confusione inestricabile.
</p>
<p>
— Sono accadute certe cose, mio signore, che è meglio che tu
le ignori per ora, — rispose Tabriz con voce sorda. — Tu vuoi
sapere dove siamo? In un ospedale da campo dei moscoviti, sotto
le mura di Kitab.
</p>
<p>
— E allora?....
</p>
<p>
— Taci, mio signore, non nominarla. Tu non devi pensare
alla fanciulla per ora; ti basti sapere che oramai conosco la persona
che assoldò le <i>Aquile della steppa</i>.
</p>
<p>
Le nostre due ferite mi hanno aperto gli occhi.
</p>
<p>
— Che cosa vuoi dire Tabriz?
</p>
<p>
— Che noi non siamo caduti sotto il piombo dei moscoviti.
</p>
<p>
Un miserabile ci ha colpiti a tradimento alle spalle e quel
miserabile era un turchestano al pari di noi.
</p>
<p>
— Chi! Tu conosci il suo nome?
</p>
<p>
— Sì, padrone, ma non te lo dirò fino a che non sarai perfettamente
guarito.&nbsp;—
</p>
<p>
Poi abbassando la voce, in modo da non poter essere udito dai
feriti che occupavano gli altri letti e che erano tutti russi gli
chiese:
</p>
<p>
— Padrone, avevi dei documenti tu, nella tua fascia?
</p>
<p>
— Io! Nessuno, Tabriz.&nbsp;—
</p>
<p>
Il gigante si era fatto smorto.
</p>
<p>
<span class="pagenum" id="Page_167">[167]</span>
</p>
<p>
— Qualche altro tradimento? — si chiese poscia, aggrottando
a più riprese la fronte e tirandosi rabbiosamente la barba.
</p>
<p>
Il dottore li guardò in un certo modo che sembrava dire: vi
terrò d'occhio.
</p>
<p>
— E dunque, Tabriz? — Chiese Hossein vedendo che il gigante
rimaneva muto.
</p>
<p>
— Quando il capitano medico ti ha levata la fascia ti sono
cadute delle carte, signore.
</p>
<p>
— Non è possibile: io non ne avevo in dosso. Vado alla guerra
col <i>kangiarro</i> io e non munito di pezzi di carta.
</p>
<p>
— Sarà come tu dici, mio signore, — disse Tabriz, vedendolo
inquietarsi. — Mi sarò ingannato.
</p>
<p>
Silenzio, signore: ecco il capitano.&nbsp;—
</p>
<p>
Il capitano era entrato seguito da alcuni infermieri e vedendo
Hossein col capo curvo dalla parte di Tabriz, gli aveva subito
piantato addosso gli occhi assumendo un'aria poco benigna.
</p>
<p>
— Come state, giovanotto? — gli chiese poscia, con accento
ruvido.
</p>
<p>
Lo dicevo che non sareste morto.
</p>
<p>
— Mercè le vostre cure però e la vostra abilità, — rispose
cortesemente Hossein. — Mio zio, il <i>beg</i> Giah Aghà, vi sarà riconoscente,
signore.
</p>
<p>
— Chi lo sa! — disse il capitano, con un certo imbarazzo. — Badate
che voi ed il vostro compagno siete in istato d'arresto.
</p>
<p>
— Come prigionieri di guerra?
</p>
<p>
— Ah!... Questo non lo so. Silenzio, non parlate troppo.
</p>
<p>
La vostra febbre non è cessata. Occorre riposo assoluto a bocca
chiusa.&nbsp;—
</p>
<p>
Poi, volgendosi verso Tabriz, aggiunse:
</p>
<p>
— Tu fra un paio di giorni potrai alzarti. Hai una fibra meravigliosa,
mio caro.&nbsp;—
</p>
<p>
Poi, senza attendere la risposta del gigante, passò oltre, visitando
rapidamente gli altri ammalati.
</p>
<p>
Era appena uscito quando due cosacchi, armati di fucile, andarono
a collocarsi presso i due letti occupati da Hossein e da
Tabriz.
</p>
<p>
— Ecco le nostre guardie, — disse il gigante, che era ridiventato
inquietissimo.
</p>
<p>
<span class="pagenum" id="Page_168">[168]</span>
</p>
<p>
— Silenzio, — disse uno dei due soldati con un tono da non
ammettere replica. — Abbiamo l'ordine d'impedirvi di parlare.
</p>
<p>
— Di parlare! — ripetè l'altro come un'eco fedele.
</p>
<p>
Tabriz rispose con una specie di grugnito e si cacciò sotto le
coperte mentre Hossein faceva altrettanto.
</p>
<p>
Sei giorni trascorsero, durante i quali i due cosacchi vigilarono
costantemente per turno sui due feriti. Tabriz era già guarito, ma
non aveva potuto avere il permesso di mettere i piedi fuori dalla
tenda-ospedale, nè di poter scambiare una parola col suo giovane
padrone.
</p>
<p>
La sorveglianza era diventata così stretta attorno al gigante
da non poter fare un passo.
</p>
<p>
— Capitano, — disse il sesto giorno Hossein, vedendo entrare
il russo, — mi pare che sia tempo di lasciare il letto.
</p>
<p>
La ferita si rimargina rapidamente ed il riposo non è fatto
per gli uomini della steppa.
</p>
<p>
— Fate pure — rispose il russo, voltandogli le spalle.
</p>
<p>
Tabriz era accorso per aiutare il suo padrone a vestirsi, ma il
cosacco, che lo seguiva come la sua ombra, fu lesto a fermarlo,
dicendogli:
</p>
<p>
— Siete prigioniero.&nbsp;—
</p>
<p>
Il gigante inarcò le braccia e strinse le pugna, pronto a fulminare
il panduro del Don. Uno sguardo imperioso di Hossein lo
arrestò, prima che quei possenti muscoli si stendessero.
</p>
<p>
— Un momento di ritardo e tu eri morto, — disse, digrignando
i denti. — Che cosa si vuole da me?
</p>
<p>
Un drappello di soldati era nel frattempo entrato. Tutti avevano
le baionette inastate e parevano pronti a farne uso, in caso
di resistenza.
</p>
<p>
— Signore, — disse il gigante, che pareva furibondo. — Devo
buttar giù questi imbecilli?
</p>
<p>
— Non muovere un dito, — rispose Hossein, che aveva finito
di vestirsi coll'aiuto di un infermiere. — Vediamo di che cosa ci
accusano questi moscoviti.
</p>
<p>
Un prigioniero di guerra non è un bandito della steppa.&nbsp;—
</p>
<p>
Il sergente, che li aveva raccolti sul campo di battaglia, aveva
assunto il comando del drappello, dicendo ai due turchestani:
</p>
<p>
— Dovete seguirci: vi consiglio di rimanere tranquilli perchè
ho l'ordine di farvi fuoco addosso, in caso di ribellione.
</p>
<p>
<span class="pagenum" id="Page_169">[169]</span>
</p>
<p>
Spero che tutto finirà bene per voi, miei poveri ragazzi!
</p>
<p>
— E di che cosa ci si accusa? — disse Hossein. — Di aver
cercato di lasciare Kitab prima che venisse presa, non desiderando
noi immischiarci negli affari di <i>Diura-bey</i> e di <i>Baba-bey</i>?
</p>
<p>
— Ah!.... Io non lo so, signor mio. Andiamo: al maggiore non
piacciono i ritardi.&nbsp;—
</p>
<p>
I cosacchi presero in mezzo Tabriz e Hossein e lasciarono la
tenda-ospedale, conducendoli in un'altra più piccola, che si trovava
in mezzo ad un giardino, all'ombra di un platano gigantesco e
dinanzi alla quale vegliava un soldato del 6º battaglione di linea
del Turchestan.
</p>
<p>
Nell'interno non vi erano che due persone sedute dinanzi a
un tavolo.
</p>
<p>
Uno era un maggiore russo, piuttosto attempato, con una barba
rossiccia e già brizzolata ed il petto coperto di decorazioni.
</p>
<p>
L'altro invece era un bukarino, qualche pezzo grosso dell'Emiro,
a giudicarlo dall'ampio turbante verde che gli copriva il capo, dai
ricami d'oro che ornavano la sua casacca e dalla ricchezza del
suo <i>kangiarro</i> e della sua scimitarra.
</p>
<p>
Il maggiore, che stava fumando un grosso sigaro, vedendo
entrare i due prigionieri, fissò i suoi occhi grigiastri e ancora
vivissimi su Hossein.
</p>
<p>
— Tu sei? — gli chiese, dopo alcuni istanti di silenzio.
</p>
<p>
— Il nipote del <i>beg</i> Giah Aghà, — rispose il giovane.
</p>
<p>
— Lo conoscete? — chiese il magiore volgendosi verso il
rappresentante dell'Emiro di Bukara.
</p>
<p>
— Sì, Giah Aghà è uno dei più noti e de' più ricchi <i>beg</i> della
steppa occidentale, — rispose il buccaro. — Ha dato anzi molto
filo da torcere al mio signore, alcuni anni sono.
</p>
<p>
— Un pericoloso allora.
</p>
<p>
— Lo credo.
</p>
<p>
— Suo nipote non lo sarà meno dunque.
</p>
<p>
— Certo.
</p>
<p>
— Correte, a quanto pare, nel giudicare, — disse Hossein ironicamente.
</p>
<p>
— Nega di aver combattuto contro di noi, se l'osi, — disse il
maggiore. — Sei caduto dinanzi al battaglione che io comandava.
</p>
<p>
— Non dico il contrario, — rispose Hossein, — ma mi preme
dirvi, maggiore, che io non volevo misurarmi coi moscoviti, non
<span class="pagenum" id="Page_170">[170]</span>
essendomi mai interessato nè degli affari di <i>Djura-Beg</i>, nè di quelli
dell'Emiro.
</p>
<p>
Io fuggiva colla mia scorta onde dare battaglia ad una banda
di Aquile, che mi avevano rapita la fidanzata.
</p>
<p>
— Là!.... Là! — fece il maggiore, con un sorriso beffardo.
</p>
<p>
— Non sono un ragazzo io per bere simili istorie.
</p>
<p>
Una vampa d'ira salì in viso al fiero nipote del <i>beg</i>, mentre
Tabriz faceva come una mossa per slanciarsi sui due uomini e
fulminarli con due tremendi pugni.
</p>
<p>
— Io non ho mai mentito, maggiore, — gridò Hossein. — Non
sono un bandito, nè un predone della steppa io!.... Mio padre era
un principe!
</p>
<p>
— Io dico che tu sei venuto qui con un'altra missione e ne
ho le prove, — disse il russo.
</p>
<p>
— Quale missione?
</p>
<p>
— Di attentare alla vita dell'Emiro di Bukara e anche a quella
del maggiore generale Abramow, comandante in capo della spedizione.
</p>
<p>
— Coloro che vi hanno detto codeste cose, hanno mentito! — gridò
Hossein con indignazione.
</p>
<p>
— E le lettere che ti abbiamo trovate indosso?
</p>
<p>
— Quali lettere?
</p>
<p>
— Ah l'infame! — ruggì Tabriz. — L'avevo sospettato!....
</p>
<p>
— Ah!.... Vedi! — esclamò il maggiore, sogghignando. — Il
tuo servo si è tradito e ti ha involontariamente perduto.
</p>
<p>
— Che cosa volete dire, maggiore? — chiese Hossein smarrito.
</p>
<p>
— Che quando il capitano medico ti fece spogliare, trovò nascoste
nella tua fascia due lettere, le quali ti davano le istruzioni
necessarie per compiere il doppio colpo.
</p>
<p>
— È impossibile.
</p>
<p>
— Non credi?
</p>
<p>
— No, è impossibile.
</p>
<p>
— Ebbene, guarda, — disse il maggiore aprendosi la giubba
e levandosi da una tasca interna due fogli. — Riconosci questa
calligrafia?&nbsp;—
</p>
<p>
Hossein vi gettò sopra uno sguardo, poi indietreggiò vivamente,
pallido come un cencio lavato, cogli occhi dilatati, mentre un
grido straziante gli sfuggiva dalle labbra.
</p>
<p>
— La calligrafia di mio cugino!.... Ah!.... Il miserabile!....
<span class="pagenum" id="Page_171">[171]</span>
l'infame!... È lui che mi ha colpito alle spalle per rubarmi
Talmà....
</p>
<p>
— Sì, mio signore, — disse Tabriz, con accento irato. — Io
l'ho veduto a far fuoco su di noi ed ora te lo dico.
</p>
<p>
È tuo cugino che ha tramato tutto.
</p>
<p>
— Infame!.... Infame! — urlò Hossein.
</p>
<p>
Il maggiore ed il rappresentante dell'Emiro non sembravano
affatto commossi, nè per l'esplosione di dolore del disgraziato
Hossein, nè dello scoppio d'ira di Tabriz.
</p>
<p>
Anzi il primo sussurrò agli orecchi del secondo:
</p>
<p>
— Come sono abili commedianti questi selvaggi della steppa!&nbsp;—
</p>
<p>
Poi, volgendosi verso Hossein, che si era lasciato cadere su una
sedia, nascondendosi il viso tra le mani, gli chiese ruvidamente:
</p>
<p>
— Dunque l'hai conosciuta questa calligrafia.
</p>
<p>
— Sì, è di mio cugino Abei, — rispose il giovane.
</p>
<p>
— Dov'è codesto tuo cugino?
</p>
<p>
— È fuggito.
</p>
<p>
— Dove?
</p>
<p>
— Che ne so io?
</p>
<p>
— Sarà colle <i>Aquile</i>, mio signore, — disse Tabriz. — E stato
lui ad assoldarle, non ho più alcun dubbio.
</p>
<p>
— Dove si sono rifugiati quei banditi? — chiese il maggiore.
</p>
<p>
— Sulle montagne, probabilmente, — rispose Tabriz.
</p>
<p>
— Ed il cugino è con loro?
</p>
<p>
— Lo suppongo.
</p>
<p>
— Quello è stato più furbo di voi, — disse il maggiore ironicamente. — Penserà
l'Emiro ad andarlo a trovare, se ne avrà tempo.&nbsp;—
</p>
<p>
Stette un momento silenzioso, poi battè le mani.
</p>
<p>
Il sergente ed i suoi cosacchi che si erano fermati dinanzi alla
tenda, entrarono.
</p>
<p>
— Conducete questi uomini nella cittadella, — disse loro, — doppia
sorveglianza, — aggiunse poi.
</p>
<p>
— Signore, che cosa volete fare di noi? — chiese Hossein,
balzando in piedi.
</p>
<p>
— Deciderà il rappresentante del Khan, — rispose il russo. — D'altronde
la vostra sorte mi pare che sia oramai decisa.
</p>
<p>
Voi siete due pericolosi che meritereste, per mio conto, un po'
di Siberia, in fondo a qualche miniera.
</p>
<p>
— Dunque voi non credete a quanto vi abbiamo detto?
</p>
<p>
<span class="pagenum" id="Page_172">[172]</span>
</p>
<p>
— Bah!....
</p>
<p>
— Ci trattate come banditi....
</p>
<p>
— No, come ribelli dell'Emiro di Bukara.
</p>
<p>
— Non abbiamo preso parte alla ribellione noi!.... ve lo giuro!....
</p>
<p>
— Avete fatto fuoco contro di noi e basta.
</p>
<p>
— Perchè i vostri c'impedivano di andarcene. Siete miserabili che
abusate della vostra forza.
</p>
<p>
— Ehi, giovinotto, non siamo nella steppa qui, ricordatelo e
pensa a quello che tu devi dire. Vi è del piombo nei nostri fucili.
</p>
<p>
— E del buon acciaio, nei nostri <i>kangiarri</i>, — rispose fieramente
Hossein.
</p>
<p>
— E dei pugni che accoppano, nelle nostre braccia — aggiunse
Tabriz.
</p>
<p>
— Conduceteli via, — disse il maggiore, volgendosi verso il
sergente. — Ne ho abbastanza di costoro.
</p>
<p>
— Andiamo — disse il cosacco, spingendo fuori Hossein e
Tabriz.
</p>
<p>
Rimasti soli, il maggiore riaccese il sigaro che aveva lasciato
spegnere, poi guardando il rappresentante dell'Emiro, che conservava
un'impassibilità strabigliante, gli chiese:
</p>
<p>
— Credete a quanto hanno narrato quei due prigionieri?
</p>
<p>
— No, — rispose asciuttamente il buccaro.
</p>
<p>
— Non credete neppure che quel giovane sia un personaggio
distinto? Veramente mi ha l'aria di un pezzo grosso della steppa.
</p>
<p>
— Può darsi che sia un nipote del <i>beg</i> Giah Aghà.
</p>
<p>
— Un uomo forte quel <i>beg</i>?
</p>
<p>
— Che gode d'una grande autorità nella steppa occidentale,
per aver purgato il suo paese dai banditi che lo infestavano e
per aver sventato, sia coll'astuzia, sia colle armi, le mire, sia pure
ambiziose, del mio signore, che desiderava estendere i suoi domini
al di là dell'Amu-Darja.
</p>
<p>
— Credete che quel giovane volesse proprio attentare alla vita
dell'Emiro?
</p>
<p>
— Non ho alcun dubbio; anzi aggiungerò che io sospetto appartenga
alla setta dei babi<a class="tag" id="tag8" href="#note8">[8]</a>.
</p>
<p>
<span class="pagenum" id="Page_173">[173]</span>
</p>
<p>
— Dei Babi? Chi sono costoro?
</p>
<p>
— Fanatici che vorrebbero rovesciare tutti gli Emiri e anche
lo sciah di Persia, e che hanno già dato molto da fare a
quest'ultimo.
</p>
<p>
Quei furfanti, malgrado abbiano già ricevuto delle tremende
lezioni in Persia, a Zindjan specialmente, dove tutti i loro compagni
furono passati a fil di spada dalle truppe di Nasser-el Din,
si sono infiltrati anche nel nostro kanato.
</p>
<p>
— Sicchè, cosa volete concludere?
</p>
<p>
— Che quei due prigionieri devono essere condotti a Bukara,
insieme coi ribelli catturati. Tale è l'ordine del mio signore.
</p>
<p>
— E se non fossero due affiliati alla setta dei Babi?
</p>
<p>
— Deciderà l'Emiro, — rispose il buccaro, con voce ferma.
</p>
<p>
— Ricordatevi però che dopo l'interrogatorio, voi dovete
riconsegnare a noi tutti i ribelli, e vivi.... ricordatevelo bene, vivi.
L'Europa tiene gli occhi su di noi.
</p>
<p>
— Noi non uccideremo nessun ribelle, ve lo prometto a nome
dell'Emiro. Noi rispetteremo i trattati.
</p>
<p>
— Anche quei due sono vostri, ma, Babi o no, ce li ritornerete.
Abbiamo troppe terre disabitate intorno al Caspio, e quella gente
non si troverà male laggiù e taglieremo nello stesso tempo le ali ai
pretendenti come <i>Djura-Bey</i> e <i>Baba Bey.</i>
</p>
<p>
Noi già non lavoriamo sempre per i begli occhi del vostro
signore.
</p>
<p>
Domani adunque i ribelli di Kitab saranno a vostra disposizione
e avrete il permesso di trattenerli in Bukara per una settimana,
non di più, m'intendete? Io parlo a nome del maggior generale
Abramow e del governo del Turchestan.
</p>
<p>
Ora potete andare.&nbsp;—
</p>
<div class="chapter">
<h2 id="cap3-2">CAPITOLO III.
<span class="smaller">Le spie di Abei.</span></h2>
</div>
<p>
— Nulla?
</p>
<p>
— No Karawal.
</p>
<p>
— Tu vuoi guadagnare i tomani del nipote del <i>beg</i> bevendo
caffè e passeggiando per Kitab?
</p>
<p>
— È impossibile sapere qualche cosa. Seppelliscono alla rinfusa
i cadaveri senza badare se siano stati poveri o ricchi.
</p>
<p>
<span class="pagenum" id="Page_174">[174]</span>
</p>
<p>
— Sei uno stupido.
</p>
<p>
— Allora tu sei stato più fortunato, Karawal.
</p>
<p>
— Cioè più furbo e più lesto di te, Dinar.
</p>
<p>
— Morti, è vero?
</p>
<p>
— Vivi, vivissimi come me e te. I sospetti del nipote del <i>beg</i>
erano ben fondati.
</p>
<p>
— Non era dunque proprio sicuro di averli uccisi?
</p>
<p>
— Non si sa mai dove va a finire una palla, — sentenziò
gravemente Karawal. — Talvolta fulmina e tal'altra invece risparmia.
</p>
<p>
Fidati ora delle palle! Abei doveva colpirli col <i>kangiarro</i>, mio
caro: l'acciaio non sbaglia come il piombo.
</p>
<p>
— E concludi?
</p>
<p>
— Che Hossein e Tabriz sono vivi come lo siamo noi.
</p>
<p>
— Ti hanno ingannato.
</p>
<p>
— Sei uno stupido, Dinar. Li ho veduti io, con questi miei
due occhi uscire da una tenda-ospedale, in mezzo ad un gruppo
di cosacchi.
</p>
<p>
— Sicchè sono in mano dei russi!....
</p>
<p>
— Adagio, mio caro. Ho saputo d'altro.
</p>
<p>
— Che cosa?
</p>
<p>
— Che domani verranno condotti a Bukara insieme coi ribelli
fatti prigionieri a Kitab.
</p>
<p>
— E noi?
</p>
<p>
— Li seguiremo.
</p>
<p>
— La nostra missione dovrebbe essere finita a questo punto.
</p>
<p>
— Già, il nipote del <i>beg</i> ci avrebbe promessi cinquecento <i>tomani</i>
per fargli solamente sapere se suo cugino e Tabriz erano
veramente morti. Se non volevi altro impiccio dovevi seguire
Hadgi nella sua ritirata ed accontentarti dei dieci o dodici tomani
che ti avrebbe dato per tanto lavoro, come si sono appagati quei
due imbecilli che erano in nostra compagnia.
</p>
<p>
Karawal sa fare i propri affari.
</p>
<p>
Già, io sono uno stupido, — disse Dinar.
</p>
<p>
— Un cretino, anzi.
</p>
<p>
— Come vuoi, non me ne offendo. Io non ho la veste d'un
uomo che un giorno diverrà il capo d'una banda di <i>Aquile</i>.
</p>
<p>
— È il mio sogno e, dovessi rinnegare Maometto, lo diverrò, — disse
Karawal.
</p>
<p>
<span class="pagenum" id="Page_175">[175]</span>
</p>
<p>
— Dunque dicevi?
</p>
<p>
— Che noi li seguiremo e che se l'Emiro li risparmia, i nostri
<i>kangiarri</i> ripareranno l'errore.
</p>
<p>
— Con quel demonio di Tabriz!....
</p>
<p>
— Un buon colpo a tradimento e anche lui cadrà.
</p>
<p>
— Sei spiccio, tu.
</p>
<p>
— Mi premono i <i>tomani</i> di Abei.
</p>
<p>
— E non verremo sospettati, noi?
</p>
<p>
— Chi potrà avere dei sospetti su due poveri <i>loutis</i><a class="tag" id="tag9" href="#note9">[9]</a> che
cercano di guadagnare qualche cosa? Eppoi siamo abbastanza
trasformati perchè Tabriz e Hossein possano riconoscerci. Non
hanno di certo mai fatto attenzione a noi; erano troppo occupati
durante il matrimonio e anche durante il banchetto.
</p>
<p>
Padrone! Un'altra tazza. Abbiamo fatto una buona giornata
ieri.&nbsp;—
</p>
<p>
Questa conversazione aveva luogo in uno dei tanti <i>kabne-kahnè</i>
di Kitab, ossia in un piccolo caffè, dove ordinariamente si radunavano
gli sfaccendati per sorseggiare una tazza di eccellente caffè,
giuocare agli scacchi e alla dama, ed ascoltare le storielle dei
<i>mestvires</i> ed a fumare del buon <i>tumvak</i>, profumato dall'acqua di
rose contenuta nei <i>nargul</i>....
</p>
<p>
Eran due tipi di veri bricconi, quei due uomini che si facevano
credere due mostratori di scimmie, per nascondere il loro vero
essere.
</p>
<p>
Uno aveva poco più di vent'anni, l'altro invece quasi il doppio,
con un brutto ceffo quasi interamente coperto da una barba rossiccia
e ispida, che gli nascondeva però male una terribile cicatrice,
la quale gli attraversava tutto il volto, passandogli fra il
naso e le labbra.
</p>
<p>
Entrambi indossavano lunghe zimarre mezze sdruscite, portavano
sul capo alti cappelli villosi, rassomiglianti a quelli che
usano i persiani, e tenevano in mano fruste dal manico corto.
</p>
<p>
Vuotata la seconda tazza di caffè, che era stata loro portata,
Karawal, lo sfregiato, aveva subito ripreso a voce bassa, urtando
col piede Dinar:
</p>
<p>
— Hai capito quale è il mio piano?
</p>
<p>
— Sì e no.
</p>
<p>
<span class="pagenum" id="Page_176">[176]</span>
</p>
<p>
— Come hai l'intelligenza corta, Dinar! Tu non riuscirai mai
a nulla, figliuol mio.
</p>
<p>
— Sono ancora giovane, Karawal.
</p>
<p>
— Io alla tua età ero un briccone emerito, e rubavo, quasi sotto
il naso dei pastori illiati, cammelli e cavalli, senza contare i montoni.
</p>
<p>
— Spero di poter un giorno diventare anch'io così abile.
</p>
<p>
— Te lo auguro di cuore. Dunque il mio piano è d'informare
Abei che il suo colpo è andato fallito, così affretterà le nozze con
Talmà.
</p>
<p>
Accetterà la fanciulla?
</p>
<p>
— Le donne fanno presto a rassegnarsi e anche a dimenticare.
E poi forse che il signor Abei non è anche lui un nipote
del <i>beg</i>?
</p>
<p>
— E poi?
</p>
<p>
— Poi seguiremo i due prigionieri e non li lasceremo, se riescono
a sfuggire alle granfie dell'Emiro di Bukara, finchè non
li avremo soppressi. Le buone occasioni non mancheranno ed è
necessario che non tornino più mai nella steppa o non prenderemo
un solo <i>tomano</i>.
</p>
<p>
Mi hai compreso Dinar?
</p>
<p>
— Perfettamente, — rispose il giovane.
</p>
<p>
— Oh!.... Ecco che la tua intelligenza comincia a schiudersi;
sotto di me farai della strada, figliuol mio.
</p>
<p>
Orsù riprendiamo le nostre scimmie e andiamo a fare i nostri
preparativi di partenza.
</p>
<p>
— Ci permetteranno di seguire i prigionieri?
</p>
<p>
— Non dubitare: i <i>loutis</i> sono ben veduti da tutti.&nbsp;—
</p>
<p>
Pagarono e uscirono, girando intorno al piccolo caffè che nella
forma sembrava un grosso dado di pietra. Dietro, sotto una piccola
tettoia, stavano incatenati due scimmie, quadrumani che si trovano
sulle montagne del Chachemir e sulle pendici dell'Himalaya, alte
più di mezzo metro, con una coda di venticinque centimetri, di
corporatura massiccia, e ricca di pelo di color verdastro e la faccia
invece di tinte ramigno chiare, del più singolare effetto.
</p>
<p>
Sono, si può dire, le sole scimmie che sopportano benissimo il
freddo, trovandole perfino a tremila metri d'altezza, là dove le
nevi abbondano; sono però anche cattivissime e difficili a domarsi,
non temendo di assalire perfino i cacciatori coi loro robustissimi
denti.
</p>
<p>
<span class="pagenum" id="Page_179">[179]</span>
</p>
<p>
I due finti <i>loutis</i>, dopo d'averle in parte liberate, presero le
catene e le trassero attraverso le vie della città, camminando
velocemente, malgrado le proteste ringhiose dei quadrumani.
</p>
<p>
La popolazione di Khitab non aveva ancora riprese le sue
abitudini. Spaventata dalla presenza dei russi, i quali bivaccavano
ancora sulla piazza e sulle vie principali, attorno ai falconetti, alle
racchette ed ai fasci d'armi, si teneva ancora ben tappata nelle
case, per timore di passare un altro brutto quarto d'ora, sicchè
tutte le strade erano ancora deserte, quantunque il maggior generale
moscovita avesse imposto a tutti di non disturbare alcuno.
</p>
<p>
In meno di mezz'ora Karawal e Dinar attraversarono la città
e si trovarono in mezzo ai giardini della porta d'oriente, dove i
russi avevano radunati, sotto ampie tende, guardate da un doppio
cordone di sentinelle, i prigionieri che dovevano essere inviati
all'Emiro di Bukara.
</p>
<p>
Scavalcarono un muro ed entrarono in un orto che era stato
abbandonato dai suoi proprietari, accampandosi sotto un superbo
melagrano.
</p>
<p>
— Qui è come fossimo in casa nostra e nessuno verrà a disturbarci,
finchè i russi non torneranno a Samarcanda, — disse Karawal
al compagno. — E di qua noi sorveglieremo i prigionieri.&nbsp;—
</p>
<p>
Trassero dalle loro bisacce di pelle, delle gallette di maiz e
un po' di montone arrostito e si misero a mangiare; poi terminato
il frugale pasto e date alle scimmie alcune melegranate, si coricarono
fra le erbe, che crescevano sotto la pianta, accendendo
i loro <i>cibuc</i>.
</p>
<p>
La notte li sorprese che stavano ancora fumando.
</p>
<p>
Karawal, arrampicatosi sulla muraglia, diede un lungo sguardo
al piccolo campo russo, che si distingueva benissimo alla luce
dei falò accesi fra tenda e tenda, cominciando le notti a essere
fredde, poi rassicurato dalla calma che regnava, raggiunse il compagno.
</p>
<p>
Si gettò accanto a Dinar che cominciava già a russare, coprendosi
la testa con un lembo della sua lunga zimarra.
</p>
<p>
Uno squillo di tromba li svegliò poco dopo i primi albori.
</p>
<p>
Karawal, che già dormiva cogli orecchi ben aperti, per modo
di dire, fu pronto a svegliare il compagno e le due scimmie.
</p>
<p>
— In marcia, — disse. — Andiamo a vedere che cosa succede
a Bukara.&nbsp;—
</p>
<p>
<span class="pagenum" id="Page_180">[180]</span>
</p>
<p>
Presero le scimmie, scavalcarono il muro e s'avviarono verso
l'accampamento.
</p>
<p>
Da una tenda vastissima, da quella che aveva una doppia fila
di sentinelle, uscivano gruppi di Shagrissiabs, legati a venti a
venti per mezzo d'una lunga catena, che passava attraverso alle
loro larghe e solide cinture di pelle, fiancheggiati da cavalieri
usbeki e bukari, che montavano piccoli cavalli villosi, dalle zampe
robustissime.
</p>
<p>
Erano i prigionieri di Kitab, i più compromessi nell'insurrezione,
che il governatore del Turchestan aveva promessi all'Emiro,
colla condizione di restituirglieli vivi, dopo averli interrogati per
sapere le responsabilità che spettavano agli abitanti delle due città
ribellatesi e colpirli di ammende indubbiamente rovinose.
</p>
<p>
Fu nel quarto gruppo che Karawal e Dinar scoprirono Tabriz
e Hossein, legati l'uno presso l'altro con una doppia catena.
</p>
<p>
Il gigante pareva addirittura inferocito e lanciava sguardi terribili
sugli usbeki e sui bukari dell'Emiro; Hossein invece sembrava
completamente annichilito da quel nuovo colpo, che gli
faceva forse perdere per sempre la fanciulla, così intensamente
amata.
</p>
<p>
— Uhm!... — fece Karawal, tirandosi la barba. — Non so
come se la caveranno coll'Emiro.
</p>
<p>
Comincio a sperare che non sarà necessario che noi si faccia
uso dei nostri <i>kangiarri</i>.
</p>
<p>
Non vorrei trovarmi al loro posto.
</p>
<p>
— L'Emiro li ucciderà?
</p>
<p>
— Forse non l'oserà perchè i moscoviti gli terranno gli occhi
addosso; tuttavia ti ripeto che non vorrei trovarmi lì in mezzo.
</p>
<p>
Ha dei cavatori d'occhi famosi quel caro principe.
</p>
<p>
— Lo so, — disse Dinar. — L'anno scorso ho veduto acciecare
una cinquantina di vecchi, perchè avevano assalita una carovana
che gli apparteneva. Ti giuro che ho riportata una impressione
profonda.
</p>
<p>
— Ti credo. Ecco gli ultimi: mettiamoci in coda.&nbsp;—
</p>
<p>
La carovana si era messa in moto. Si componeva di oltre
trecento prigionieri e di duecento cavalieri bukari e usbeki, sotto
la condotta del rappresentante dell'Emiro, quello stesso che aveva
assistito, nella tenda del maggiore russo, all'interrogatorio di
Hossein e di Tabriz.
</p>
<p>
<span class="pagenum" id="Page_181">[181]</span>
</p>
<p>
I due finti mostratori di scimmie, si erano messi dietro a tutti,
senza che alcuno facesse loro attenzione.
</p>
<p>
La colonna, girata la parte occidentale di Khitab, prese definitivamente
la via di ponente, rasentando le ultime pendici dei
Sarset-Sultan, onde guadagnare la così detta steppa di Karnak-Tschul,
che divide Khitab da Bukara.
</p>
<p>
Tabriz e Hossein, frammisti coi prigionieri del quarto gruppo,
oppressi da quel colpo di fulmine che non si aspettavano, camminavano
l'uno a fianco all'altro, sorvegliati attentamente da un
manipolo di usbeki, che pareva avesse ricevuto l'ordine di esercitare,
particolarmente su di loro, una speciale vigilanza.
</p>
<p>
Certo, il rappresentante dell'Emiro aveva dato degli ordini a
parte, per quei due pericolosi, come li aveva chiamati il maggiore,
e dovevano infatti essere tali coi documenti trovati indosso a
Hossein.
</p>
<p>
Il gigante, che stentava a rassegnarsi, di quando in quando
alzava gli occhi verso i cavalieri, guardandoli ferocemente e chiedendosi
quanti pugni sarebbero stati necessarii per demolirli
tutti.
</p>
<p>
— Se non ci fossero gli altri, — borbottava, — non so come
la passereste con me, canaglie! Io non avrei paura ad impegnare
la lotta anche se sono senz'armi.&nbsp;—
</p>
<p>
La colonna era entrata nella steppa, nell'eterna steppa che
doveva accompagnarla fin quasi alle porte di Bukara, ma non
era quella verdeggiante e rigogliosa dei Sarti, piena di erbe e di
fiori come le praterie del Far-West americano.
</p>
<p>
Era una landa sconfinata, senza boschi e senza campi, impregnata
fortemente di sale, con pochissime graminacee e così dure
da essere appena tollerate dai cammelli e senza accampamenti,
perchè quei terreni erano incapaci di nutrire le numerose mandrie
degli usbeki.
</p>
<p>
Quantunque l'aria fosse tranquilla, immense cortine di polvere
sfilavano all'orizzonte: quelle cortine che al tramontare del sole
prendono la strana tinta d'un azzuro cupo, sì da dar l'illusione
che all'orizzonte si estenda un mare sconfinato.
</p>
<p>
Sotto i piedi dei cavalli, altra polvere s'alzava, avvolgendo
l'intera colonna come in una leggerissima nube di fumo, ricadendo
addosso ai prigionieri, penetrando nelle loro gole, per quanto tenessero
le labbra strette, e nei loro occhi.
</p>
<p>
<span class="pagenum" id="Page_182">[182]</span>
</p>
<p>
— Ecco il paese dannato o meglio maledetto, — disse Tabriz,
guardando a Hossein. — Hai mai veduto, mio signore, una steppa
più arida di questa? Quale differenza col nostro mare di verzura!
Se soffiasse la <i>burana</i> passeremmo indubbiamente un brutto quarto
d'ora.
</p>
<p>
— Che cos'è codesta <i>burana</i>? — chiese Hossein, quasi distrattamente.
</p>
<p>
— Un terribile uragano di polvere, che qualche volta riesce
fatale alle carovane.
</p>
<p>
— Venga pure: quasi lo desidero. Almeno tutto sarebbe finito,
Tabriz! — rispose il povero giovane con voce sorda.
</p>
<p>
— Ah!.... Signore, tu non devi scoraggiarti; tu devi vivere
per la vendetta.
</p>
<p>
— Ormai non spero più in nulla.
</p>
<p>
— Hai torto, signore.
</p>
<p>
— Noi non usciremo vivi dalle mani dell'Emiro.
</p>
<p>
— Io credo il contrario.
</p>
<p>
— Chi ci difenderà dalla terribile accusa, ora che non possiamo
contare più su nessuno? Mio zio ormai mi crederà morto e non
interverrà per aiutarci.
</p>
<p>
— Pur troppo questo è vero, signore, — disse Tabriz, con un
sospiro. — Il tuo miserabile cugino gli avrà dato ad intendere
che noi siamo stati uccisi dai russi.
</p>
<p>
— Ha voluto Talmà e la mia vita! — esclamò Hossein, che
ebbe uno scatto di furore. — La mia Talmà!.... Anche quella avrà
creduto alla mia morte!
</p>
<p>
Ah!... L'infame!... Sì, Tabriz, tu hai ragione; bisogna vivere
per la vendetta.
</p>
<p>
Guai a lui il giorno che tornerò nella steppa dei Sarti!
</p>
<p>
La punizione sarà tremenda!....
</p>
<p>
— Così ti voglio vedere, signore, — disse il gigante.
</p>
<p>
— Purchè l'Emiro creda alla nostra lealtà e ci risparmi.
</p>
<p>
— Eh signore! Non sono ancora ben certo che l'Emiro abbia
il piacere di vederci e di far la nostra conoscenza.
</p>
<p>
Non siamo ancora a Bukara ed in una settimana possono succedere
di gran cose, — disse Tabriz, abbassando la voce.
</p>
<p>
— Che cosa vuoi dire?
</p>
<p>
— Le catene per un caso qualunque possono spezzarsi, i prigionieri
trovarsi liberi, piombare sulla scorta e farla a pezzi.
</p>
<p>
<span class="pagenum" id="Page_183">[183]</span>
</p>
<p>
— Mediti un'evasione tu?
</p>
<p>
— Mi basterebbe un po' di <i>burana</i>, signore. Eh! Chissà!...
Quelle cortine che filano laggiù indicano che se qui regna la
calma più assoluta, laggiù invece qualche po' di vento soffia.
</p>
<p>
Non disperiamo, signore, te lo ripeto.
</p>
<p>
— Non so quali aiuti speri da un uragano di polvere.
</p>
<p>
— Tu non hai mai veduto gli uragani di polvere, perchè nella
tua steppa non succedono. Me ne saprai dire qualche cosa se avremo
la fortuna di vederne uno.
</p>
<p>
Silenzio, signore. Mi pare che i nostri guardiani aguzzino gli
orecchi, per sorprendere i nostri discorsi.&nbsp;—
</p>
<p>
In lontananza, mescolate a grossi cristalli di sale, che mandavano
bagliori acciecanti, si stendevano a perdita d'occhio, grandi
dune di sabbia, interrotte solo da qualche magro cespuglio, che
qualunque animale, per quanto affamato, avrebbe sdegnato.
</p>
<p>
Nessuna tenda appariva in alcuna direzione. Era ben la steppa
della fame quella, senz'acqua dolce per dissetarsi e senza gazzelle
che potessero fornire un arrosto al povero viaggiatore.
</p>
<p>
Il Sahara africano, tanto temuto dalle carovane, non deve
esser peggiore.
</p>
<p>
A mezzodì la colonna fece un primo alt presso una minuscola
oasi, formata da un gruppetto di quercioli intristiti e da un paio
di palme selvatiche.
</p>
<p>
I prigionieri, non abituati a marciare a piedi, essendo i turchestani
tutti cavalieri, non si reggevano più e avevano le gole
arse da quella continua pioggia di polvere finissima, e le palpebre
rosse e gonfie.
</p>
<p>
Perfino Tabriz, abituato a vivere quasi sempre a cavallo, non
ne poteva più degli altri.
</p>
<p>
I soldati dell'Emiro fecero una magrissima dispensa di viveri,
non avendo condotto con loro che una dozzina di cammelli carichi
di provviste, poi rizzarono le loro tende da campo, lasciando i
prigionieri ad arrostire sotto il sole ed esposti alle cortine di sabbia
che lentamente s'avanzavano, spinte forse da una impercettibile
brezza di tramontana.
</p>
<p>
Tabriz, che aveva trascorsa una parte della sua gioventù in
quella steppa maledetta e che sapeva qualche cosa sui movimenti
di quelle sabbie, non si stancava di osservarle con profonda
attenzione, nonchè di bagnarsi il dito pollice e di alzarlo più che
<span class="pagenum" id="Page_184">[184]</span>
poteva, come fanno i marinai per conoscere la direzione del
vento.
</p>
<p>
— Purchè non cambi, — disse ad un certo momento a Hossein,
che si era sdraiato al suo fianco, immerso nelle sue tristezze.
</p>
<p>
— Chi? — domandò il giovane.
</p>
<p>
— La brezza, — rispose il gigante. — È la tramontana che
provoca la <i>burana</i>.
</p>
<p>
— Deboli speranze.
</p>
<p>
— Eh no!... Signore!... Guarda lassù, guarda bene!... È il cielo
che si oscura.
</p>
<p>
— Una nube che passa.
</p>
<p>
— No, signore, sono le cortine di sabbia che diventano più
fitte. Soffia vento forte verso la frontiera settentrionale, Iskandù
e Karakie devono aver ormai le vie coperte di polvere e nella
steppa di Karnak Tschul, se vi sono delle carovane, non devono
trovarsi bene.
</p>
<p>
Anche i soldati dell'Emiro se ne sono accorti: li vedi?&nbsp;—
</p>
<p>
Infatti una certa agitazione si era improvvisamente manifestata
fra i bukari e gli usbeki.
</p>
<p>
Erano usciti tutti dalle loro tende ed interrogavano ansiosamente,
cogli occhi dilatati, l'orizzonte che a poco a poco andava
oscurandosi, quantunque il cielo fosse sgombro da qualsiasi nube.
</p>
<p>
— <i>Burana!... Burana!...</i> — si udivano a mormorare con inquietudine.
</p>
<p>
Levarono prestamente le tende e diedero il segnale della
partenza.
</p>
<p>
— Perchè non vi fermate qui, stupidi? — chiese Tabriz ad
uno degli usbeki che gli passava accanto. — Qui siamo al riparo
degli alberi.
</p>
<p>
— Più avanti saremo al riparo delle colline, — rispose il cavaliere.
</p>
<p>
— Presto, camminate più rapidamente che potete, se volete
salvare la vita, non avendo noi tende bastanti per ripararvi
tutti.&nbsp;—
</p>
<p>
La colonna si era messa nuovamente in marcia, quasi correndo.
I bukari e gli usbeki, che cavalcavano sui fianchi, incitavano
i prigionieri a raddoppiare il passo, sagrando e facendo scoppiettare,
le loro fruste con gesti minacciosi.
</p>
<p>
— Avanti!... Avanti!... — gridavano tutti.
</p>
<p>
<span class="pagenum" id="Page_185">[185]</span>
</p>
<p>
Cammelli e cavalli cominciavano a dar segni d'inquietudine.
I primi nitrivano sordamente e tremavano; i secondi allungavano
più che potevano il collo e dondolavano nervosamente la testa.
</p>
<p>
La <i>burana</i> s'avvicinava. Il cielo cominciava ad oscurarsi e folate
di vento, vere raffiche, cariche di polvere, giungevano una
dietro l'altra, rendendo difficilissima la respirazione, sia agli uomini
che agli animali.
</p>
<p>
Qua e là immense trombe di sabbia si formavano come per
incanto, s'alzavano a prodigiosa altezza e si slanciavano a corsa
furiosa turbinando su sè stesse con mille stridori.
</p>
<p>
Qualcuna, incontrando sul suo passaggio la carovana, si spezzava
bruscamente, rovesciando addosso ai disgraziati prigionieri
una tale massa di sabbia da seppellirli fino alle ànche.
</p>
<p>
Quella corsa, che era diventata sfrenata, durò un quarto d'ora,
poi il rappresentante dell'Emiro, che cavalcava in testa a tutti,
fece suonare l'alt.
</p>
<p>
Le colline non erano ancora visibili e la burana stava per
spazzarli via.
</p>
<p>
— Salvatevi come potete! — lo si udì a gridare fra i ruggiti
del vento. — Tutti a terra dietro ai cavalli.
</p>
<p>
— Non dubitare che ci salveremo, — disse Tabriz. — Padrone,
sta' pronto a tutto.
</p>
<p>
Fra poco saremo avvolti tra le sabbie e più nessuno vedrà il
suo vicino.
</p>
<p>
Non preoccuparti della catena. Al momento opportuno saprò
spezzarla.
</p>
<p>
— Non morremo soffocati, Tabriz? — chiese il giovane, che
guardava con un certo timore le colonne di sabbia.
</p>
<p>
— Confidiamo in Allah, — rispose il gigante. — Stammi ben
vicino, e aspettiamo.&nbsp;—
</p>
<div class="chapter">
<p>
<span class="pagenum" id="Page_186">[186]</span>
</p>
<h2 id="cap4-2">CAPITOLO IV.
<span class="smaller">La burana.</span></h2>
</div>
<p>
La <i>burana</i> che soffia nelle steppe turchestane si può paragonare
al simun che sconvolge le sabbie dell'immenso deserto di
Sahara, e forse è più pericolosa ancora, perchè sovente la <i>burana</i>
è così ardente da soffocare le persone, che vengono sorprese senza
il riparo di una tenda.
</p>
<p>
Ordinariamente quegli uragani si scatenano dopo le prime
piogge, vere piogge fangose, perchè il menomo soffio di vento,
solleva sempre, come abbiamo detto, delle immense cortine di
sabbia, sicchè l'acqua si mescola a tutto quel polverone e lo trascina
alla superficie della terra formando dovunque una fanghiglia
alta parecchi centimetri.
</p>
<p>
Il cielo si copre di nuvole gialle, il vento si scatena e tutta
la steppa si copre di colonne di sabbia roteanti e di cortine, oscurando
ogni cosa.
</p>
<p>
La violenza di quei venti è tale da trasportare le sabbie perfino
nell'India, dove la burana viene invece chiamata <i>hot-winds</i>
ed il suo calore è tale da far appassire in pochi istanti le piante
e da spogliare gli alberi del loro fogliame.
</p>
<p>
Il turchestano e anche il persiano o l'indiano possono resistere;
l'europeo invece cade asfissiato, se non si trova ben ricoverato.
</p>
<p>
Gli abitanti delle città sono anche essi costretti a prendere
delle precauzioni, non bastando le muraglie delle loro case a difenderli
dai soffi asfissianti del <i>simun</i> asiatico.
</p>
<p>
Tutte le aperture che servono da finestre vengono turate con
pagliericci, formati da stuoie strettamente intrecciate e abbondantemente
bagnate, sicchè il vento passando in mezzo a quell'umidità,
perde una parte del suo calore, permettendo così gli abitanti
di respirare.
</p>
<p>
Nella steppa vi è anche la <i>burana</i> fredda che soffia d'inverno,
e anche quella non è meno pericolosa. Invece di sabbia è la neve
che turbina e copre sovente le carovane, assiderando uomini ed
animali.
</p>
<p>
<span class="pagenum" id="Page_187">[187]</span>
</p>
<p>
Come abbiamo detto, al grido del rappresentante dell'Emiro,
la colonna si era subito fermata alzando rapidamente le tende e
disponendo cavalli e cammelli su una doppia linea, dalla parte
ove soffiava il vento, onde potessero servire come da trincea e
scavando la sabbia in modo da formare, dietro le tele spiegate,
delle profonde buche.
</p>
<p>
Quelle precauzioni indispensabili erano state appena ultimate,
quando la burana che marciava con velocità straordinaria, piombò
sull'accampamento con un frastuono indiavolato.
</p>
<p>
L'aria si era ottenebrata come se il sole fosse improvvisamente
tramontato, ed in alto ed in basso si udivano ruggiti, urla e fischi
stridenti, come se tutti i demoni dell'inferno fossero stati vomitati
sulla steppa, e si abbandonassero ad una gazzarra strepitosa.
</p>
<p>
Cortine e cortine di sabbia s'abbattevano senza posa sull'accampamento
con un strano stridìo, accumulandosi qua e là e coprendo
volta a volta i cavalli, i quali nitrivano dolorosamente,
mentre i cammelli gridavano in modo lugubre, dimenando disperatamente
le teste.
</p>
<p>
Tabriz, tenendo per mano Hossein, si era gettato entro una
buca di difesa, dalla parte dove il vento soffiava, da una piccola
tenda che s'appoggiava addosso a due cammelli.
</p>
<p>
Due usbeki che vi si trovavano dentro, avevano cercato dapprima
di respingerli, gridando che i prigionieri dovevano pensare
per loro conto a salvarsi, ma vedendo quel gigante coi pugni
alzati e libero della catena che senza troppi sforzi aveva strappata,
si erano affrettati a fare a loro un po' di posto.
</p>
<p>
Era quello il momento in cui la <i>burana</i> si rovesciava, spingendo
innanzi a sè centinaia e centinaia di trombe di sabbia, che
giravano vertiginosamente salendo verso il cielo.
</p>
<p>
Tabriz accostò le labbra ad un orecchio di Hossein, sussurrandogli.
</p>
<p>
— Ecco il momento: approfittiamo.&nbsp;—
</p>
<p>
Poi, senza aggiungere altro, si alzò come per meglio accomodarsi
entro la buca che era piuttosto stretta anche per soli quattro
uomini, e, colla rapidità del lampo, fulminò i due soldati dell'Emiro
con due pugni terribili, due veri colpi di mazza piombati in
mezzo ai loro crani pelati.
</p>
<p>
I disgraziati non ebbero nemmeno il tempo di mandare un
<span class="pagenum" id="Page_188">[188]</span>
grido ed erano piombati in fondo alla buca, raggomitolandosi
su loro stessi.
</p>
<p>
— Le armi, signore! — gridò il gigante, cercando di dominare
colla sua possente voce i ruggiti della burana.
</p>
<p>
Hossein si era gettato sull'usbeko più vicino, strappandogli
dalla cintura le sue due lunghe pistole, a doppia canna ed il <i>kangiarro</i>;
Tabriz aveva fatto altrettanto coll'altro.
</p>
<p>
— Seguimi, signore, — disse il gigante, prendendo per una
mano il nipote del <i>beg</i>. — Copriti la testa, chiudi bene la bocca
e possibilmente anche gli occhi.
</p>
<p>
Meglio morire sepolti fra le sabbie che fra i tormenti!&nbsp;—
</p>
<p>
Si passarono le armi nelle cinture, strapparono la tela che
poteva ancora servire loro, e lasciarono la buca, scomparendo fra
le ondate di sabbia che il vento scaraventava sopra l'accampamento
ed in tale copia da non permettere alle guardie di scorgere
nulla a due passi di distanza.
</p>
<p>
Il rischio a cui si esponevano i due turchestani era gravissimo,
poichè da un istante all'altro una tromba roteante poteva investirli,
atterrarli e seppellirli o anche assorbirli e trascinarli in alto:
tuttavia si erano messi coraggiosamente in marcia, carponi, tentando
di tenersi la bocca ed il naso coperti colla tenda, che il
ventaccio cercava di strappare loro di mano.
</p>
<p>
Dove si dirigevano? Non potevano saperlo, essendo diventata
l'oscurità profondissima e continuando le cortine di sabbia a passare
sopra di loro.
</p>
<p>
Tabriz teneva sempre stretto per una mano Hossein, pel timore
che il giovane si smarrisse fra le dune, che cambiavano ad ogni
istante aspetto.
</p>
<p>
— Coraggio, signore! — gridava di quando in quando, allorchè
la raffica furiosa era passata.
</p>
<p>
— Tura la bocca e chiudi gli occhi.&nbsp;—
</p>
<p>
Ansanti, semi-soffocati, continuamente acciecati, ed incessantemente
sbattuti al suolo, vagavano or qua ed or là, senza direzione
alcuna, spinti da un solo desiderio: quello di allontanarsi
dall'accampamento.
</p>
<p>
Di quando in quando una tromba li investiva, coprendoli quasi
interamente di sabbia o rotolandoli e sbattendoli attraverso le dune,
ma il gigante, che possedeva una forza incalcolabile, non tardava
a rialzarsi ed a sbarazzare Hossein, che da solo non avrebbe certamente
<span class="pagenum" id="Page_189">[189]</span>
potuto uscire da quelle tombe, pronte a rinserrarsi su di
lui e per sempre.
</p>
<p>
Per dieci o quindici minuti i due turchestani lottarono disperatamente
contro le raffiche, procedendo a casaccio, finchè una
tromba di sabbia li investì.
</p>
<p>
Tabriz, che l'aveva scorta a tempo, aveva afferrato strettamente
fra le possenti braccia il nipote del <i>beg</i> e si era gettato col viso
contro terra, colla speranza di sfuggire all'assorbimento e anche
all'asfissia.
</p>
<p>
Disgraziatamente la tromba era una delle più colossali e s'avanzava
con tale impeto da sciogliere in un momento le dune che
incontrava nella sua corsa vertiginosa.
</p>
<p>
I due uomini, quantunque strettamente avvinti, formassero un
peso notevole, si sentirono come sradicare dal suolo, poi trarre in
alto in un moto circolare velocissimo.
</p>
<p>
Quanto durò quella spaventevole corsa? Non lo seppero mai.
</p>
<p class="dots">················</p>
<p>
Quando Tabriz aprì gli occhi, la <i>burana</i> era cessata. Solo
poche cortine di sabbia filavano all'orizzonte, ondeggiando lentamente,
ora allargandosi ed ora stringendosi ed il cielo era tornato
limpido.
</p>
<p>
Tutt'intorno a lui regnava un caos: dune di sabbia sventrate,
monticelli mozzati, sterpi ammonticchiati alla rinfusa, strappati chi
sa mai dove, mucchi di pietruzze, stracci provenienti forse da tende
strappate a chissà quante diecine di miglia di distanza.
</p>
<p>
Tabriz guardò il sole che era rosso come un disco di metallo
incandescente e che era prossimo al tramonto, si tastò le costole
tutte ammaccate, poi girò all'intorno gli occhi, ripetendo con voce
angosciata:
</p>
<p>
— E Hossein?.... E Hossein?&nbsp;—
</p>
<p>
Quantunque provasse un vivo dolore ad una gamba, si era
messo a correre affannosamente attraverso le dune che la grande
tromba di sabbia aveva formate nello spezzarsi.
</p>
<p>
— Padrone!.... Padrone! — gridava come un pazzo, mentre si
soffregava gli occhi infiammati dalla sabbia.
</p>
<p>
Un grido rauco gli rispose ad un tratto. Era partito da un
monticello di sterpi e di pietruzze.
</p>
<p>
— Signore! — esclamò Tabriz, scavalcandolo precipitosamente.
</p>
<p>
<span class="pagenum" id="Page_190">[190]</span>
</p>
<p>
Al di là, steso al suolo, col viso contro terra, stava un uomo
con metà del corpo, dalla cintura ai piedi, sepolto sotto altissimo
strato di sabbia che gl'impediva di muoversi.
</p>
<p>
— Grande Allah! — urlò il gigante. — Salvo!.... Salvo!....
</p>
<p>
— Ma imprigionato e tutto pesto, — rispose il giovane con voce
appena intelligibile.
</p>
<p>
— Un momento, signore.
</p>
<p>
— Presto.... Tabriz.... soffoco....
</p>
<p>
Il gigante, servendosi delle mani e dei piedi, rovesciò il monticello,
o meglio lo disperse, poi, afferrando per le braccia il
giovane lo trasse a sè, mettendolo a sedere e sbarazzandolo dalla
polvere che gli copriva il viso.
</p>
<p>
— Tabriz... una goccia d'acqua... una sola... — chiese Hossein
che stentava a parlare. — Brucio!...
</p>
<p>
— Ah signore!.... Dove trovarne qui?....
</p>
<p>
— Ho le fiamme.... in gola.... mi sembra di.... morire....
</p>
<p>
— Dell'acqua!... Dell'acqua! — esclamò Tabriz, girando intorno
gli occhi. — Il mio signore muore!... Dell'acqua!....&nbsp;—
</p>
<p>
Sperare di trovarne fra quelle sabbie, che tutto avevano coperto
e specialmente in quella terribile steppa della fame e della sete,
sarebbe stata una follia. Anche se, per un caso raro, qualche rivoletto
si fosse trovato in quel luogo, la gran tromba di sabbia
l'avrebbe completamente coperto nello sfasciarsi.
</p>
<p>
— Acqua! — ripetè Hossein. — Dammi da bere, Tabriz.
</p>
<p>
— Ma sì!.... — gridò il gigante, estraendo rapidamente il kangiarro
che aveva ancora alla cintura, fra le due pistole. — Un
po' di sangue può per un momento egualmente dissetare.&nbsp;—
</p>
<p>
Si rimboccò una manica, mettendo a nudo il braccio sinistro,
un braccio grosso quanto un ramo d'albero, gonfio di muscoli, e colla
punta dell'arma si punse una vena.
</p>
<p>
— Bevi, mio signore, — disse mentre il sangue zampillava.
</p>
<p>
Hossein aveva gettato la testa indietro facendo un gesto di
ribrezzo e mormorando:
</p>
<p>
— No.... Tabriz!....
</p>
<p>
— Bevi, mio signore, — rispose il gigante freddamente, accostandogli
il braccio alle labbra. — Ti salvo!&nbsp;—
</p>
<p>
La sete del giovane doveva essere terribile, perchè accostò la
bocca e bevette avidamente il sangue caldo che sgorgava dalla
puntura.
</p>
<p>
<span class="pagenum" id="Page_191">[191]</span>
</p>
<p>
— Bevi senza paura, mio signore, — diceva il gigante sorridendo. — Il
mio corpo ne è ben fornito.&nbsp;—
</p>
<p>
Hossein ingoiò tre o quattro sorsi, poi si ritrasse.
</p>
<p>
— Grazie, mio fedele Tabriz, — mormorò. — M'hai ridata
la vita.
</p>
<p>
— Ne hai abbastanza?&nbsp;—
</p>
<p>
Hossein fece col capo un cenno affermativo, poi cadde all'indietro
come colpito da un improvviso torpore.
</p>
<p>
Il gigante si strappò un pezzo della manica, si fasciò strettamente
la ferita, d'altronde piccolissima, gettò sul padrone uno
sguardo soddisfatto, poi si alzò, mormorando:
</p>
<p>
— Lasciamolo un po' riposare; pel momento nessun pericolo
ci minaccia e poi fra pochi minuti le tenebre scenderanno.&nbsp;—
</p>
<p>
Salì su un monticello di sabbia, il più alto che vi era in quel
luogo e guardò attentamente tutto all'intorno.
</p>
<p>
— Dove trovare un albero od una sorgente? — si chiese. — Sono
rari in questa steppa maledetta, nondimeno qualche po' di
verdura di quando in quando la si può trovare.
</p>
<p>
Se potessi sapere dove ci troviamo noi!.... Siamo lontani dall'accampamento
o vicini? Ecco il pericolo.
</p>
<p>
Bah!.... Tabriz ha le gambe lunghe ed è in forza. Non fermiamoci
qui.&nbsp;—
</p>
<p>
Prese Hossein fra le braccia, serrandoselo ben stretto al petto,
come se fosse un fanciullo e si mise risolutamente in marcia,
dirigendosi verso ponente.
</p>
<p>
— Sempre diritti finchè troveremo l'Amu-Darja, — mormorò.
</p>
<p>
Il sole scompariva fra una gran nuvola rossa, che diventava
rapidamente oscura e le tenebre cominciavano a calare. All'orizzonte
opposto però un altro disco, reso grande dalla rifrazione e
pure rosso, sorgeva lentamente: era la luna.
</p>
<p>
Tabriz continuava ad avanzare, salendo e scendendo le dune
sabbiose, cogli orecchi tesi, cogli occhi sempre in movimento. Cercava
di raccogliere qualche lontano rumore o di scorgere qualche
cavaliere.
</p>
<p>
Certo i soldati dell'Emiro, passata la <i>burana</i>, dovevano aver
scoperti i loro due camerati accoppati da quei due tremendi pugni
e forse in quel momento stavano cercando in tutte le direzioni i
fuggiaschi.
</p>
<p>
Era quella la paura che aveva invaso Tabriz e che lo spingeva
<span class="pagenum" id="Page_192">[192]</span>
a camminare più rapidamente che era possibile, quantunque zoppicasse.
</p>
<p>
Per una buona ora il gigante resistette energicamente, avanzandosi
verso una macchia oscura che la luna illuminava, facendola
scintillare in causa dei frammenti di sale che conteneva.
</p>
<p>
Stava per raggiungerla, quando Hossein riaprì gli occhi scivolandogli
quasi subito di fra le braccia.
</p>
<p>
— Tu mi hai portato? — disse, arrossendo.
</p>
<p>
— Era necessario, mio signore, — rispose Tabriz.
</p>
<p>
— Che io sia diventato un fanciullo?
</p>
<p>
— Non so se un altro meno solido di te avrebbe resistito a
quella terribile volata, che ci ha fatto fare quella maledetta tromba.
Puoi vantarti di avere le ossa ben dure, signore.
</p>
<p>
— Quanto sei buono, Tabriz!
</p>
<p>
— Non ho fatto altro che il dovere di buon servo affezionato, — rispose
modestamente il gigante. — Stai meglio ora?
</p>
<p>
— Sì, ma la sete mi divora sempre.
</p>
<p>
— Abbi un po' di pazienza ancora. Vedo delle piante dinanzi
a noi e spero di trovare qualche goccia d'acqua o per lo meno
delle frutta che ci permettano di dissetarci.
</p>
<p>
— Sai dove siamo noi?
</p>
<p>
— È impossibile saperlo.
</p>
<p>
— Lontani o vicini all'accampamento?
</p>
<p>
— La nostra volata deve essere stata lunga e la tromba marciava
con una velocità prodigiosa.
</p>
<p>
Riparleremo di ciò più tardi; cerchiamo ora di raggiungere
quel gruppo d'alberi. Puoi camminare o vuoi che ti porti ancora?
</p>
<p>
Non pesi molto, per le mie braccia.
</p>
<p>
— Preferisco servirmi delle mie gambe mio buon Tabriz.
</p>
<p>
— Avanti allora, mio signore. Non distiamo che mezzo miglio,
e forse meno; tieni pronte le armi.
</p>
<p>
— Che cosa temi?
</p>
<p>
— Nelle rade oasi della steppa della fame, si rifugiano banditi
e belve feroci, e gli uni non sono meno pericolosi delle altre.
</p>
<p>
— Andiamo, Tabriz.&nbsp;—
</p>
<p>
Ad occidente si scorgevano gruppi di piante che occupavano una
superficie di parecchi ettari e quasi tutte d'alto fusto; era quindi
probabile che vi dovesse essere dell'acqua, non potendo i vegetali
<span class="pagenum" id="Page_195">[195]</span>
crescere in mezzo a quelle sabbie salate, se non trovano nel sottosuolo
un po' d'umidità.
</p>
<p>
I due fuggiaschi, animati dalla speranza di tuffare le loro
aride labbra in qualche fresca sorgente, non tardarono a raggiungere
quella specie d'oasi che sembrava, almeno apparentemente,
disabitata.
</p>
<p>
Fu però una disillusione, poichè quelle foreste non promettevano
a prima vista alcun frutto. Non vi erano che dei platani
semi-intristiti, degli <i>honna</i>, alberi che danno solo una materia
colorante, usata dalle donne turchestane e persiane per tingersi
le mani ed i piedi e soprattutto le unghie, delle <i>assa fetida</i> (resina
antispasmodica) e degli alberi d'incenso, di nessuna utilità pei due
assetati.
</p>
<p>
— Non siamo fortunati, — disse Tabriz, che si era fermato
sul margine dell'oasi. — Qui non troveremo nè un fico, nè un
melogranato.
</p>
<p>
— E nemmeno una goccia d'acqua? — chiese Hossein, con
spavento.
</p>
<p>
— Non abbiamo ancora esplorato queste macchie, signore.
</p>
<p>
— Impugna le pistole e andiamo avanti.&nbsp;—
</p>
<p>
Dopo avere tesi gli orecchi, colla speranza di udire il mormorio
di qualche ruscelletto, s'inoltrarono cautamente sotto le
piante aprendosi il passo fra gruppi di <i>mikanseta levigata</i>, belle
piante della famiglia dei baccari, che spuntano anche sui terreni
più aridi, e d'astragalli, e guardando attentamente a terra, essendo
di solito quelle oasi infestate da certi ragni, grossi come una noce
e la cui morsicatura è talvolta mortale.
</p>
<p>
Avevano attraversati già tre o quattro gruppi di alberi, quando
Tabriz si arrestò bruscamente, armando la pistola.
</p>
<p>
— Cos'hai veduto? — chiese Hossein, imitandolo.
</p>
<p>
— Mi è sembrato d'aver udito un lieve mugolìo.
</p>
<p>
— Dove? — chiese Hossein.
</p>
<p>
— In mezzo a quel gruppo d'astragalli, — rispose Tabriz, indicando
una fitta macchia di quelle piante.
</p>
<p>
— Che vi sia nascosto qualche animale?
</p>
<p>
— È probabile, signore. Le pantere non mancano nella steppa
della fame.
</p>
<p>
— Buon segno se ne trovassimo una qui.
</p>
<p>
— Perchè signore?
</p>
<p>
<span class="pagenum" id="Page_196">[196]</span>
</p>
<p>
— Significherebbe che qui vi è dell'acqua.
</p>
<p>
— È vero.
</p>
<p>
— Andiamo a vedere. Siamo in due e non abbiamo paura, noi.
</p>
<p>
— Specialmente quando abbiamo dei <i>kangiarri</i>, — aggiunse
il gigante.
</p>
<p>
Non sapendo con quale animale avevano da fare, s'avanzarono
tenendosi dietro i tronchi degli alberi, onde avere, in caso d'improvviso
attacco, almeno un riparo e, giunti dinanzi al gruppo
d'astragalli, sostarono mettendosi in ascolto.
</p>
<p>
— Dell'acqua! — esclamò ad un tratto Tabriz, mentre il suo
viso diventava raggiante. — La odo a gorgogliare.
</p>
<p>
— Dov'è?
</p>
<p>
— Lì in mezzo. Non odi, mio signore?
</p>
<p>
— Sì, mi pare.
</p>
<p>
— Siamo salvi!.... Accorriamo!....
</p>
<p>
— E la belva?
</p>
<p>
— Fosse anche una tigre non mi farebbe paura, — disse il gigante
snudando il <i>kangiarro</i>.
</p>
<p>
Si era gettato dentro alla macchia, ma non aveva fatti cinque
passi che incespicò in qualche cosa di molle, mentre sotto di sè
udiva un miagolìo e si sentiva nel medesimo tempo, graffiare gli
stivali.
</p>
<p>
— Fermo, Hossein! — gridò.
</p>
<p>
Uno scroscio di risa gli rispose; poi la voce del giovane si
fece udire:
</p>
<p>
— Tu schiacci dei gatti, Tabriz. Ricordati che Maometto ha
proibito di ucciderli.&nbsp;—
</p>
<div class="chapter">
<h2 id="cap5-2">CAPITOLO V.
<span class="smaller">L'oasi.</span></h2>
</div>
<p>
Il gigante che era caduto lungo disteso, un po' piccato da quello
scoppio di risa e da quelle parole ironiche, si era prontamente
alzato bestemmiando e ben deciso di fare a pezzi gli animali
prediletti del Profeta, quantunque non credesse affatto che fossero
tali.
</p>
<p>
— To'!.... To'! — esclamò ad un tratto, levando in aria il suo
<i>kangiarro</i>. — Ah!.... Tu, mio signore, li chiami gatti, questi?
</p>
<p>
<span class="pagenum" id="Page_197">[197]</span>
</p>
<p>
Guardati.... La madre può essere vicina.&nbsp;—
</p>
<p>
Due animali, non più grossi di due gatti comuni, dal pelame
giallognolo, cosparso di macchie leggermente nerastre, giocherellavano
in mezzo agli astragalli, senza darsi alcun pensiero dei
due turchestani.
</p>
<p>
— Tu dunque, Tabriz, avresti paura di queste due bestiuole? — chiese
Hossein, vedendo il gigante girare intorno gli sguardi.
</p>
<p>
— Due delle mie dita sono già troppo per strangolarli, — rispose
il gigante. — È della loro madre e del loro padre che io
ho paura, signore.
</p>
<p>
— Che animali sono dunque codesti?
</p>
<p>
— Oncie.
</p>
<p>
Una specie di pantere, piuttosto rare a dire il vero.
</p>
<p>
— Pericolose?
</p>
<p>
— Non meno delle pantere, quantunque siano un po' più
piccole.
</p>
<p>
— Vuoi uccidere questi piccoli?
</p>
<p>
— Non irritiamo i loro genitori, signore. Dissetiamoci, giacchè
qui odo scorrere dell'acqua e poi prendiamo il largo e andiamo ad
accamparci sul margine dell'oasi.&nbsp;—
</p>
<p>
Con una mano levò le foglie secche che coprivano il suolo e
mise allo scoperto un rivoletto d'acqua, che scorreva quasi interamente
nascosto.
</p>
<p>
— A te, padrone, mentre io ti faccio la guardia, — disse.
</p>
<p>
Il giovane, che si sentiva morire di sete, si gettò a terra mettendosi
a bere avidamente. Stava per alzarsi, quando udì Tabriz
a gridare:
</p>
<p>
— Le armi, padrone!&nbsp;—
</p>
<p>
Hossein d'un balzo fu in piedi, colle pistole puntate.
</p>
<p>
— Che cosa c'è? — chiese.
</p>
<p>
— Sono i genitori che tornano!... Fuggiamo!...&nbsp;—
</p>
<p>
Si slanciarono fuori dalla macchia d'astragalli, dirigendosi frettolosamente
verso il margine dell'oasi, dove contavano, in caso di
pericolo, di mettersi in salvo su qualche alto albero, avendone scorti
alcuni in quella direzione.
</p>
<p>
Se avessero avuto dei buoni archibugi, avrebbero indubbiamente
fatto fronte alla belva o alle belve, non essendo improbabile che
oltre alla femmina vi fosse anche il maschio.
</p>
<p>
Non possedendo che delle vecchie pistole, di portata limitatissima
<span class="pagenum" id="Page_198">[198]</span>
e di scatto malsicuro, non avevano osato soffermarsi, specialmente
in mezzo a quella folta macchia, dove potevano correre il pericolo
di venire assaliti di sorpresa e da due parti.
</p>
<p>
Giunti sotto un grosso melogranato selvatico, Tabriz e Hossein
si erano fermati guardando attentamente sotto le piante e tendendo
gli orecchi.
</p>
<p>
— Che ti sia ingannato Tabriz? — disse Hossein, dopo qualche
minuto di attesa, non vedendo comparire alcun animale sotto gli
alberi.
</p>
<p>
— No, signore, ho udito i cespugli a muoversi e giurerei anche
di aver veduto, fra le foglie, a brillare due occhi ardenti.
</p>
<p>
— Sono dunque così pericolosi quegli animali, per far battere
in ritirata un uomo come te?
</p>
<p>
— Valgono le pantere e...
</p>
<p>
— Taci!...
</p>
<p>
— Un ramo che si è spezzato, è vero?
</p>
<p>
— No, un fruscìo come se qualcuno cercasse d'aprirsi il passo
fra gli astragalli.
</p>
<p>
— Saliamo su quest'albero, signore. Saremo più sicuri che a
terra.&nbsp;—
</p>
<p>
Il gigante prese Hossein e lo alzò lungo il tronco del melogranato
fino al ramo più basso, a cui il giovane si aggrappò mettendosi
lestamente a cavalcioni.
</p>
<p>
Il gigante che poteva abbracciare la pianta, si mise ad arrampicarsi,
facendo sforzi prodigiosi per far presto.
</p>
<p>
Stava per toccare il ramo, quando udì Hossein a gridare:
</p>
<p>
Eccoli!... Presto, Tabriz!&nbsp;—
</p>
<p>
Due animali, che avevano la taglia delle pantere, si erano slanciati
fuori degli astragalli con un balzo immenso, poi si erano precipitati
verso l'albero, mandando un ruggito sommesso, d'un timbro
ben diverso da quello del leone.
</p>
<p>
In un lampo furono sotto al melogranato ed il più grosso, il
maschio senza dubbio, con un slancio straordinario afferrò Tabriz
per una gamba, tentando di tirarlo giù.
</p>
<p>
Fortunatamente il gigante aveva gli stivali dalla pelle resistentissima
e possedeva un sangue freddo ammirabile.
</p>
<p>
Allungò lestamente una mano verso il ramo ed in due tempi
vi si issò sopra, mentre la belva, delusa, si lasciava ricadere a
terra.
</p>
<p>
<span class="pagenum" id="Page_199">[199]</span>
</p>
<p>
— Un momento di ritardo e mi tirava giù, — disse Tabriz,
che si era messo a cavalcioni del ramo, dietro a Hossein.
</p>
<p>
— Le accomoderemo ora noi perbene, mio bravo Tabriz. I tuoi
stivali sono in buono stato?
</p>
<p>
— Sono di pelle di cammello e non cedono facilmente.
</p>
<p>
— Cerchiamo di fare un buon doppio colpo.
</p>
<p>
— E di non mancarlo soprattutto, signore. Non abbiamo che
otto palle fra tutti e due a nostra disposizione e dei cattivi incontri
possiamo farne ancora.
</p>
<p>
Abbiamo commessa una grave imprudenza a non prendere a
quei due usbeki le loro munizioni!&nbsp;—
</p>
<p>
Le due belve, mancato il primo attacco, si erano messe a girare
e rigirare intorno alla pianta, senza osare di salire, ciò che sarebbe
stato per loro facile, essendo gli once abilissimi arrampicatori.
</p>
<p>
Erano due bellissime bestie, grosse quanto una pantera nera di
Giava, dal pelame pallido, cosparso di grandi macchie nere, un
po' irregolari, e di anelli rotondi un po' oscuri ed una coda lunga,
somigliante a quella delle pantere africane.
</p>
<p>
Pur girando, non staccavano i loro occhi dai due turchestani,
saettando su di loro lampi verdastri e fosforescenti.
</p>
<p>
— Che siano affamati o irritati perchè abbiamo scoperto il loro
covo? — si chiese Hossein.
</p>
<p>
— Forse l'uno e l'altro, — rispose Tabriz. — Signore, affrettiamoci
a sbarazzarci di questi importuni.
</p>
<p>
— Proviamo queste pistolacce, dunque, benchè non valgano
le nostre, — disse Hossein.
</p>
<p>
— A me il maschio che è il più grosso, e a te la femmina, — aggiunse
poi.
</p>
<p>
S'accomodarono meglio che poterono sul ramo, mirarono attentamente
le due bestie che si erano fermate a pochi passi dall'albero,
come se studiassero il modo di spingere vigorosamente
l'assalto e fecero fuoco quasi contemporaneamente, scaricando due
colpi ciascuno.
</p>
<p>
Quando il fumo si dileguò, videro contorcersi a terra la femmina;
il maschio invece, spaventato dalle detonazioni, scappava,
spiccando salti di cinque o sei metri.
</p>
<p>
— Che l'abbia mancato? — si chiese Hossein.
</p>
<p>
— Cattiva polvere, signore, — rispose Tabriz. — Non so per
quale miracolo sia riuscito a me di buttare a terra la femmina.
</p>
<p>
<span class="pagenum" id="Page_200">[200]</span>
</p>
<p>
— Mi spiace di non aver abbattuto il maschio.
</p>
<p>
— Forse tu l'hai ferito, padrone.
</p>
<p>
— Avrei desiderato vederlo cadere; più tardi può tornare.
</p>
<p>
— E lo riceveremo con un'altra scarica, signore.
</p>
<p>
— Allora scendiamo e teniamo d'occhio il maschio.&nbsp;—
</p>
<p>
Hossein si penzolò dal ramo e si lasciò cadere a terra. Il gigante,
che temeva la ricomparsa del maschio, fu pronto a imitarlo.
</p>
<p>
— Ecco un bell'arrosto, — disse, guardando la femmina.
</p>
<p>
— Che puzzerà di selvatico, — rispose Hossein.
</p>
<p>
— Se mangiamo le gazzelle e gli onagri, possiamo piantare i
denti anche su questa bestia, purchè il maschio non venga a protestare.
</p>
<p>
— Hai un bell'appetito tu, Tabriz?
</p>
<p>
— Più sete che fame, signore. Ho la gola arsa.
</p>
<p>
— L'acqua non è lontana...
</p>
<p>
— E i piccini, signore.
</p>
<p>
— Fuori il <i>kangiarro</i>.
</p>
<p>
— Sono pronto a spaccare il muso all'once, — disse il gigante,
sfoderando l'arma. — Se viene avrà il suo conto.&nbsp;—
</p>
<p>
Respinsero coi piedi il cadavere della belva e s'inoltrarono risolutamente
verso la macchia d'astragalli, in mezzo alla quale scorreva
il rivoletto d'acqua che in nessuna altra parte dell'oasi avevano
trovato.
</p>
<p>
Il maschio pareva che fosse scomparso, giacchè in mezzo al
verde cupo del fogliame non si scorgeva il suo mantello biancastro.
Tuttavia i due turchestani procedevano con precauzione, tenendo
le pistole pronte ed i <i>kangiarri</i> snudati, ben decisi a consumare
le ultime quattro cariche in caso di pericolo.
</p>
<p>
Non vedendo l'once, entrarono nella macchia e giunsero là dove
i due piccini, abbandonati a sè stessi, stavano giuocando fra di loro,
mordendosi a sangue.
</p>
<p>
— Ecco l'arrosto, — disse Tabriz, dopo d'aver dato un rapido
sguardo all'intorno.
</p>
<p>
Due strette poderose bastarono per strozzare i due piccini.
</p>
<p>
Sollevò poi colle mani le foglie che coprivano il suolo e si
mise a bere a larghi sorsi, mentre il nipote del <i>beg</i> vegliava.
</p>
<p>
Stava per alzarsi, quando un'ombra gigantesca lo attraversò,
piombando, con uno slancio terribile, addosso ad Hossein e atterrandolo,
<span class="pagenum" id="Page_201">[201]</span>
prima che avesse avuto il tempo di puntare la pistola o
d'alzare il <i>kangiarro</i>.
</p>
<p>
— A me, Tabriz! — Aveva urlato il giovane.
</p>
<p>
— Ah!... Brutta bestia! — urlò.
</p>
<p>
L'once non era che a tre passi.
</p>
<p>
Tabriz, con un solo salto, superò la distanza, afferrò la bestia
per la coda e la trasse a se con vigore sovrumano, facendole fare
un mezzo giro.
</p>
<p>
L'once, che forse non s'aspettava quell'attacco brutale, si volse
ringhiando e mostrando i denti.
</p>
<p>
Ma già Tabriz aveva abbandonata la coda per impugnare il
<i>kangiarro</i>.
</p>
<p>
La lama scintillò un momento in aria, poi cadde fischiando.
</p>
<p>
— Ecco il tuo conto! — urlò Tabriz.
</p>
<p>
La testa dell'once completamente staccata, cadde a terra.
</p>
<p>
— Bel colpo! — esclamò Hossein. — Tu taglieresti la testa
anche ad un toro.
</p>
<p>
— Si fa ciò che si può, signore, — rispose il gigante, pulendo
la lama sul corpo della belva. — Il braccio è solido; su ciò non
ho alcun dubbio.
</p>
<p>
Presero i due piccoli once e tornarono verso il margine dell'oasi,
dove fecero raccolta di rami secchi.
</p>
<p>
Tabriz, che aveva conservato l'acciarino e l'esca, accese il fuoco,
levò la pelle ai due once e, dopo d'averli infilati in un bastone,
li mise sui tizzoni ardenti, girandoli di quando in quando, ma anche
brontolando:
</p>
<p>
— Se avessimo almeno una pipa e del buon <i>tomak</i>! Che colazione
squisita!... Ah!... già, ci vorrebbe anche una sorsata di
<i>kumis</i>, ma dove trovare delle cammelle in questa maledetta steppa?
È proprio la steppa della fame!&nbsp;—
</p>
<p>
Mentre sorvegliava l'arrosto, Hossein, col capo appoggiato al
tronco d'un albero, pareva si fosse immerso in profondi pensieri.
</p>
<p>
Il suo sguardo fissava distrattamente la fiamma che arrostiva
i due once. Pensava probabilmente a Talmà e all'infame tradimento
di suo cugino.
</p>
<p>
— Padrone, — disse ad un tratto Tabriz. — Il piatto forte è
pronto. Peccato che non ci sia qualche focaccia di maiz e un po' di
tabacco.&nbsp;—
</p>
<p>
<span class="pagenum" id="Page_202">[202]</span>
</p>
<p>
Levò i due gatti, come li chiamava e li mise su un mazzo di
foglie di melogranato, spaccandoli con due colpi di <i>kangiarro</i>.
</p>
<p>
— Se saranno un po' coriacei, — disse, — non sarà colpa mia.
</p>
<p>
Pianta i denti, signore. Abbiamo ben diritto di mangiate anche
noi.&nbsp;—
</p>
<p>
I due once non tardarono a scomparire, specialmente nel ventre
di Tabriz, poi i due fuggiaschi, sicuri di non venire disturbati,
credendo che l'oasi non servisse di rifugio ad alcun animale feroce,
si gettarono sotto l'ombra d'un grosso platano, cercando di
dormire.
</p>
<p>
Quanto durò il loro sonno?
</p>
<p>
Certo non lo seppero mai.
</p>
<p>
Un grugnito rauco, che non doveva promettere nulla di buono,
svegliò ad un tratto Tabriz, il quale stava sognando la verdeggiante
steppa dei Sarti.
</p>
<p>
— Padrone!... — gridò, — ti senti male?...&nbsp;—
</p>
<p>
Un secondo grugnito, più forte del primo e due gambe che gli
compressero improvvisamente il petto, lo decisero ad alzarsi.
</p>
<p>
Una massa oscura, indecisa, gli stava sopra, cercando di afferrarlo.
</p>
<p>
— Signore! — urlò. — Gli usbeki dell'Emiro!... All'armi!&nbsp;—
</p>
<p>
Hossein, che dormiva quasi con un solo occhio, era balzato in
piedi.
</p>
<p>
L'oscurità, resa più cupa dall'ombra proiettata dall'albero, era
però così profonda che dapprima nulla distinse.
</p>
<p>
— Tabriz! — gridò.
</p>
<p>
— L'ho preso!...
</p>
<p>
— Chi?...
</p>
<p>
— Ah!... cane!... Sono abbastanza forte!...
</p>
<p>
— Tabriz!...
</p>
<p>
— Lo getto giù.
</p>
<p>
— Chi?...
</p>
<p>
— Lottare con me!... Stupido!... Ed ora ti farò a pezzi!&nbsp;—
</p>
<p>
Un urlo feroce, che fece gelare il sangue a Hossein, echeggiò
fra le tenebre, seguito tosto da una bestemmia.
</p>
<p>
— Bestia maledetta! Mordi?..
</p>
<p>
A te!... Prendi questo!... E questo ancora! Ne hai abbastanza?...
</p>
<p>
— Tabriz!...
</p>
<p>
<span class="pagenum" id="Page_203">[203]</span>
</p>
<p>
— Aspetta che lo finisca, signore. Un colpo ancora? Prendi
dunque, brutta bestia!...&nbsp;—
</p>
<p>
Un ringhio furioso seguì quelle parole, accompagnato da una
specie di tonfo.
</p>
<p>
— È caduto! — urlò Tabriz. — Era tempo!... Che razza di
bestia sarà questa? Voleva lottare con me!... Le costole le ho dure
io e anche le braccia sono solide!
</p>
<p>
— Che cos'hai ucciso, Tabriz? — chiese Hossein che aveva armata
la pistola.
</p>
<p>
— Non lo so davvero, signore. Accendi qualche legno, giacchè
vi è ancora qualche brace.&nbsp;—
</p>
<p>
Hossein prese un ramo che stava per consumarsi, frugò fra i
carboni non ancora spenti e quando lo ebbe acceso l'alzò, sviluppando
una fiamma abbastanza luminosa.
</p>
<p>
— Tabriz, — esclamò, — questo è un orso!...
</p>
<p>
— Me n'ero accorto io, — rispose il gigante. — Voleva impegnare
una vera lotta con me!... Mi aveva afferrato così strettamente
che lo credetti un usbeko. Il pelame lo ha tradito.
</p>
<p>
— E tu credevi che quest'oasi fosse deserta!...
</p>
<p>
— Pare invece, signore, che sia un serraglio.
</p>
<p>
— Due once ed un orso!...
</p>
<p>
— Vediamo bene, Tabriz.
</p>
<p>
— Accosta il tizzone, signore.&nbsp;—
</p>
<div class="chapter">
<h2 id="cap6-2">CAPITOLO VI.
<span class="smaller">Il “Loutis.„</span></h2>
</div>
<p>
Non si erano ingannati: l'animale che aveva cercato di sorprenderli
nel sonno, era veramente un orso d'una razza speciale, che
non si trova che sul continente asiatico e specialmente fra la grande
catena che, dipartendosi dall'India, si spinge verso l'Afganistan e
la Tartaria in lunghe direzioni.
</p>
<p>
Infatti non aveva il corpo massiccio degli orsi neri e bruni:
era invece di forme svelte, col muso molto aguzzo, le orecchie rotonde
e grandi, col pelame nerastro, a striature bianche sul petto
e con una specie di criniera sul collo.
</p>
<p>
Quel bestione che doveva pesar non meno di duecento chilogrammi,
avrebbe potuto vincere facilmente un uomo, che non avesse
<span class="pagenum" id="Page_204">[204]</span>
posseduto la forza straordinaria di Tabriz e soffocarlo con
una stretta poderosa, essendo tutti robustissimi e anche coraggiosissimi.
</p>
<p>
Il <i>kangiarro</i> del gigante, manovrato da quel braccio d'atleta,
aveva aperte tre spaventose ferite sul corpo della belva, dalle quali
il sangue usciva a torrenti.
</p>
<p>
— Gli ho spaccata la spina dorsale, — disse Tabriz, che non
sembrava affatto impressionato. — Se i bukari e gli usbeki hanno
delle pessime pistole, sanno affilare a meraviglia i loro <i>kangiarri</i>.
</p>
<p>
— Come mai questo animale, che abita ordinariamente le montagne,
si trova qui? — chiese Hossein che lo guardava con vivo
interesse.
</p>
<p>
— È quello che mi domandavo anch'io — rispose Tabriz. — Deve
essere disceso dal Kasret-Sultan, spinto forse dalla fame.
</p>
<p>
— Tu le conosci queste bestie?
</p>
<p>
— Ne ho cacciate parecchie durante la mia gioventù, signore.
</p>
<p>
— Pericolose, è vero?
</p>
<p>
— Si rivoltano contro i cacciatori e sono il terrore degli allevatori
di cavalli, signore. Quantunque siano amanti del miele e
delle frutta, non disprezzano la carne quando l'hanno assaggiata.
</p>
<p>
Sanno però ricompensare le loro vittime.
</p>
<p>
— In quale modo, Tabriz?
</p>
<p>
— Procurando agli allevatori di cavalli degli arrosti squisiti.
La carne di queste bestie vince quella dei più grassi montoni e
me ne dirai qualche cosa fra poco.&nbsp;—
</p>
<p>
Il gigante così parlando aveva ripreso il <i>kangiarro</i> e con pochi
colpi vigorosi, aveva tagliato le gambe deretane dell'animale.
</p>
<p>
— Signore, scuoia questi due squisiti bocconi, mentre io preparo
il forno. Faremo una colazione magnifica.&nbsp;—
</p>
<p>
Servendosi sempre del <i>kangiarro</i> scavò una buca profonda un
paio di piedi e la riempì di rami secchi accumulando gli uni
sugli altri.
</p>
<p>
— Ecco un forno superbo che cucinerà perfettamente gli zamponi
di quel gaglioffo che voleva divorarmi.
</p>
<p>
È necessario ora avvolgerli nelle foglie, onde non si brucino.
</p>
<p>
— M'insegni a far cucina tu?
</p>
<p>
— Così Talmà non avrà da lamentarsi di te. Ah!... Stupido
che sono! Non doveva rammentartela!&nbsp;—
</p>
<p>
Hossein si era rialzato lentamente, pallidissimo.
</p>
<p>
<span class="pagenum" id="Page_205">[205]</span>
</p>
<p>
— Perdonami, signore, — disse il gigante.
</p>
<p>
— Anzi parliamone, — disse Hossein incrociando le braccia. — Metti
a cucinare gli zamponi prima.
</p>
<p>
— È fatto, signore — rispose il gigante sbarazzando rapidamente
la buca dai tizzoni mezzi consunti e collocando sulle ceneri
calde i due prosciutti dell'orso.
</p>
<p>
Riempì la buca di terra e vi accese sopra una bracciata di
rami onde il calore si conservasse sotto.
</p>
<p>
— Ed ora padrone? — disse.
</p>
<p>
— Penso a Talmà! — rispose Hossein. — Che cosa mi consigli
di fare?
</p>
<p>
— Uccidere tuo cugino, signore. — È lui che ha pagato le
<i>Aquile</i>, ne sono ormai sicuro; è lui che ha tramato tutto, è lui
che ha cercato di assassinarci.
</p>
<p>
Uccidilo senza pietà, senza misericordia!... Se non lo farai tu,
giuro sul mio <i>kangiarro</i>, che lo farò io!... Parola di Tabriz!
</p>
<p>
A te sono sfuggiti certi sospetti che avevano colpito me e
tuo zio.
</p>
<p>
— Il <i>beg</i>?...
</p>
<p>
— Sì, anche lui si era accorto indubbiamente di qualche cosa,
perchè prima che noi lasciassimo la steppa, mi incaricò di sorvegliare
Abei.
</p>
<p>
— Lui!...
</p>
<p>
— Sì, lui.
</p>
<p>
— Vuoi farmi impazzire, Tabriz?
</p>
<p>
— No, ti apro gli occhi. D'altronde forse che non abbiamo le
prove che egli ha tentato di assassinarci? Che per maggior sicurezza
ti aveva messo dei documenti compromettenti nella fascia?
Che cosa vuoi di più? Da un simile uomo si può anche aspettarsi
che fosse d'accordo colle <i>Aquile</i>.
</p>
<p>
— Tabriz, bisogna che l'uccida! — ruggì Hossein.
</p>
<p>
— Sono del tuo parere, signore.
</p>
<p>
— Ma di Talmà che cosa sarà successo? — gridò il povero giovane,
prendendosi disperatamente la testa fra le mani. — È questo
che io vorrei sapere.&nbsp;—
</p>
<p>
Tabriz stava per aprire le labbra ed esprimere forse qualche
terribile sospetto, poi subito le rinchiuse. Certo non osava dire
quello che pensava riguardo la sorte di Talmà.
</p>
<p>
— Dimmi qualche cosa, Tabriz, — disse Hossein.
</p>
<p>
<span class="pagenum" id="Page_206">[206]</span>
</p>
<p>
— Calmati, signore, — rispose finalmente il gigante. — Hai
tu dimenticato tuo zio? Quell'uomo non lascerà la tua fidanzata
nelle mani dei banditi, dovesse sacrificare metà della sua fortuna
per mettere in armi tutti i Sarti della nostra steppa.
</p>
<p>
— Ed a chi la darà poi se qualcuno spargerà la voce che io
sono stato ucciso sotto le mura di Kitab?
</p>
<p>
— Vorrà ben accertarsene prima, signore. Il <i>beg</i> non si accontenterà
di una semplice voce e manderà indubbiamente dei messi
fedeli a Kitab per assumere informazioni sulla nostra sorte.
</p>
<p>
E poi non siamo ora liberi noi?
</p>
<p>
— Non siamo ancora usciti dalla steppa della fame, Tabriz.
</p>
<p>
— Bah!... Gli usbeki ci crederanno sepolti sotto le sabbie o
portati via da qualche tromba e non perderanno tempo a cercare
i nostri cadaveri.
</p>
<p>
Di costoro non mi preoccupo punto e sono più che certo che
ora quei furfanti galoppano verso Bukara.&nbsp;—
</p>
<p>
Hossein pareva che si fosse tranquillizzato. L'accesso di disperazione
che l'aveva colpito poco prima era, se non del tutto, almeno
in parte scomparso.
</p>
<p>
— Può darsi che tu abbia ragione — disse finalmente. — Quanto
credi che sia lontano l'Amu-Darja?
</p>
<p>
— Non potremo raggiungerlo prima di otto giorni, padrone.
Non possiamo contare che sulle nostre gambe e pur troppo noi,
abituati a vivere quasi sempre sui cavalli, siamo pessimi camminatori.
</p>
<p>
Cerchiamo di far onore al pasto se vogliamo rimetterci in forza,
poi ce ne andremo portando con noi qualche provvista.
</p>
<p>
— E dell'acqua soprattutto.
</p>
<p>
— Sì, padrone.
</p>
<p>
— Che non sapremo dove mettere non avendo noi nessun recipiente.
</p>
<p>
— L'orso ci offrirà la sua vescica e quella ne conterrà parecchi
litri.
</p>
<p>
Padrone, l'arrosto deve essere cotto a puntino. Dimentica tutto
e lavora di denti.&nbsp;—
</p>
<p>
Colla punta del <i>kangiarro</i> disperse i tizzoni quasi semi-spenti,
ammucchiati sopra la buca, scavò il suolo e senza badare all'intenso
calore che si sprigionava da quel forno primitivo, levò destramente
l'arrosto, il quale esalava un profumo squisito.
</p>
<p>
<span class="pagenum" id="Page_207">[207]</span>
</p>
<p>
— Ecco un boccone che anche l'Emiro di Buckara ci invidierebbe, — mormorò
il gigante.
</p>
<p>
Strappò da un cespuglio alcune larghe foglie e vi depose il
zampone, dopo averlo sbarazzato del suo involucro.
</p>
<p>
— Cottura perfetta, signore, — disse. — Vedi come la pelle è
magnificamente screpolata e arrosolata?&nbsp;—
</p>
<p>
Tagliò l'arrosto in quattro parti e si misero tutti e due a
mangiare.
</p>
<p>
Avevano ingoiati però pochi bocconi, quando una voce gioviale
disse dietro di loro:
</p>
<p>
— Buona sera, signori. Non vi è nulla per un povero <i>loutis</i>
che muore di fame e che non ha più la sua scimmia per guadagnarsi
da vivere?&nbsp;—
</p>
<p>
Tabriz e Hossein, colti all'improvviso, balzarono precipitosamente
in piedi, impugnando i <i>kangiarri</i>.
</p>
<p>
L'uomo che era sbucato fra le macchie d'astragalli, fece un
cenno con ambe le mani, come per dire:
</p>
<p>
— Da un povero diavolo par mio non avete nulla da temere,
signori.
</p>
<p>
— To'! — esclamò Tabriz dopo d'averlo squadrato attentamente, — io
ti ho veduto ancora.
</p>
<p>
— E anch'io, signore — disse Karaval, poichè era lui.
</p>
<p>
— Tu facevi parte della carovana che conduceva a Bukara i
prigionieri fatti a Kitab, è vero?
</p>
<p>
— Sì, io la seguivo per divertire colle mie scimmie quei disgraziati
e nel medesimo tempo per guadagnare qualche cosa.
</p>
<p>
— Se non m'inganno avevi un compagno.
</p>
<p>
— Anche questo è vero, — rispose Karaval.
</p>
<p>
— Come ti trovi ora qui? — proseguì Tabriz, guardandolo
un po' sospettosamente. — Perchè non hai seguita la carovana?
</p>
<p>
— Nel momento in cui le sabbie precipitavano sull'accampamento
degli usbeki, mi sono sentito sollevare in aria e scaraventare
non so dove. Una tromba mi avrà preso fra le sue spire e
portato via.
</p>
<p>
— Come siamo stati portati via noi, — disse Hossein.
</p>
<p>
— Quando rinvenni, mi trovai solo in mezzo alle dune, colle
ossa tutte peste. — Mi orizzontai come meglio potei e cercai di
riguadagnare l'accampamento, ma non trovai più nè tende, nè
usbeki, nè prigionieri, nulla.
</p>
<p>
<span class="pagenum" id="Page_208">[208]</span>
</p>
<p>
— Erano partiti tutti?
</p>
<p>
— Uhm! ne dubito, mio signore, — rispose il birbante. — Io
credo che quei poveri diavoli siano rimasti sotto la sabbia insieme
coi cammelli.
</p>
<p>
— Non sei però certo, — disse Tabriz.
</p>
<p>
— Là dove si erano accampati non ho veduto altro che una
enorme collina sabbiosa. Se avessi avuto qualche istrumento, per
tentare qualche scavo, sono sicuro che sotto avrei trovato degli
uomini e anche degli animali.
</p>
<p>
— E poi? Continua.
</p>
<p>
— Poi mi sono messo subito in marcia per raggiungere quest'oasi,
onde non espormi al pericolo di morire di sete.
</p>
<p>
— Dunque tu conosci questa steppa?
</p>
<p>
— Vi sono nato, signore, e poi noi, conduttori di scimmie,
camminiamo tutto il tempo della nostra vita, sicchè la Tartaria,
la Persia, i Kanati e il Belucistan ci diventano presto famigliari.
</p>
<p>
— Siedi fra noi allora e mangia — disse Hossein. — Abbiamo
carne in abbondanza.
</p>
<p>
— Lo vedo, signore, — rispose Karaval gettando uno sguardo
ardente sull'orso che giaceva a pochi passi dal forno.
</p>
<p>
Tutti e tre si rimisero a lavorare di denti senza aggiungere
altra parola. Il birbante divorava avidamente come se non avesse
mangiato da quarantott'ore; però, quando non si vedeva osservato,
fissava intensamente ora il gigante ed ora il nipote del <i>beg</i> e un
fugace sorriso malizioso gli spuntava sulle sottili labbra.
</p>
<p>
Il furfante doveva essere ben contento di aver ritrovati i fuggiaschi!
</p>
<p>
Terminato il pasto, inaffiato da una lunga sorsata d'acqua,
non avendo nemmeno il mostratore di scimmie un sorso di <i>kumis</i>,
i tre uomini s'accordarono, prima di lasciare l'oasi, di cucinare
un altro pezzo d'orso e di preparare un otre per non esporsi al
pericolo di morire di sete durante il viaggio nella steppa.
</p>
<p>
Quei preparativi però richiesero parecchie ore e non fu che
verso il tramonto che i tre uomini lasciarono il rifugio, incamminandosi
nella direzione opposta, che avrebbe dovuto tenere
la carovana.
</p>
<p>
Tabriz, sempre sospettoso, non aveva prestata intera fiducia
alle affermazioni del mostratore di scimmie.
</p>
<p>
La steppa sabbiosa, dopo un uragano, cambia sovente aspetto
<span class="pagenum" id="Page_211">[211]</span>
e non è facile riconoscere un luogo che prima era ben noto, accumulandosi
le dune in modo straordinario e cambiando totalmente
forma, altezza e direzione.
</p>
<p>
La regione che percorrevano era tutta coperta di tepè, cioè di
monticelli composti, più che di sabbia, di terra finissima, disposta
a strati orizzontali pieni di avanzi di animali. Nessun essere vivente
animava quella terribile steppa della fame, nessuna erba o
cespuglio la rallegrava.
</p>
<p>
Le lepri e le gazzelle che sono così comuni nelle altre steppe
e anche le piccole e deliziose ottarde, mancavano assolutamente.
</p>
<p>
— Che brutto paese! — esclamava Hossein che camminava a
disagio su quei monticelli, tanto più che non era abituato a far
lunghe passeggiate.
</p>
<p>
— E ne avremo almeno per otto giorni, è vero, <i>loutis</i>? — rispondeva
Tabriz che sudava copiosamente.
</p>
<p>
— Sì, prima di riveder le limpide acque dell'Amu-Darja, mio
signore.
</p>
<p>
— Non c'inganneremo noi sulla buona direzione? — chiedeva
Hossein.
</p>
<p>
— Un mostratore di scimmie non si sbaglia mai. Noi vi giungeremo
di certo, se potremo rinnovare la nostra provvista d'acqua
e se le nostre gambe non cederanno.&nbsp;—
</p>
<p>
Il sole era tramontato da parecchie ore e i nostri viaggiatori,
estremamente stanchi, si decisero di fermarsi fra due alte dune,
che formavano una specie di burroncello piuttosto profondo, dove
si trovavano gli scheletri di alcuni cammelli e di alcuni cavalli.
</p>
<p>
— Siamo in compagnia poco allegra, — disse Tabriz. — Però
questi morti ci daranno meno fastidio dei vivi.
</p>
<p>
— Se è vero che anche i vivi che ci tenevano compagnia siano
morti, — rispose Hossein.
</p>
<p>
— Speriamo che siano rimasti sepolti sotto una montagna di
sabbia, signore. Se fossero scampati alla burana sarebbero già
alle nostre spalle, seguendo le nostre tracce che si conservano
su questi terreni fino a che non soffia il vento.
</p>
<p>
<i>Loutis</i>, sai dove ci troviamo?
</p>
<p>
— A non molte ore di marcia da un'altra oasi, — rispose
Karaval. — Vi giungeremo prima di mezzodì.
</p>
<p>
— Troveremo acqua colà?
</p>
<p>
— Lo spero signore.
</p>
<p>
<span class="pagenum" id="Page_212">[212]</span>
</p>
<p>
— E anche animali?
</p>
<p>
— In tutte le oasi non ne mancano.
</p>
<p>
— Se siamo così vicini, sarà meglio dividere la notte in quarti
di guardia, — disse Hossein.
</p>
<p>
— È inutile signore, — rispose Karaval. — Nessuno verrà a
turbare il nostro sonno; possiamo dormire tranquilli.
</p>
<p>
Fra le dune, dove l'acqua manca, non si vede quasi mai
nessuno.
</p>
<p>
Ceniamo e dormiamo onde essere ben riposati per domani all'alba.&nbsp;—
</p>
<p>
Divorarono un altro pezzo d'orso, si dissetarono parcamente,
si scavarono una buca nella sabbia e vi si lasciarono cader dentro,
dopo essersi messi a fianco le armi.
</p>
<p>
Non erano trascorsi dieci minuti che Tabriz e Hossein dormivano
della grossa.
</p>
<p>
Non così però Karaval. Il bandito, forse più abituato alle marce
a piedi, o meno dormiglione, aveva ancora gli occhi aperti e con
un orecchio appoggiato sulla sabbia pareva che ascoltasse con
profonda attenzione.
</p>
<p>
Mezz'ora era già trascorsa, quando bruscamente, quantunque
silenziosamente, si alzò.
</p>
<p>
— Deve essere lui, — mormorò.
</p>
<p>
— Non è tanto stupido quanto io l'avevo creduto.&nbsp;—
</p>
<p>
Si levò in piedi, badando di non far scricchiolare le sabbie e
guardò quasi ferocemente Tabriz e Hossein, che dormivano profondamente
l'uno presso all'altro, tenendo una mano sui loro
<i>kangiarri</i>.
</p>
<p>
— Sarebbe una bella occasione e tutto sarebbe finito! — mormorò. — Due!...
E poi con quel gigante che può reggere a parecchie
palle di pistola meglio d'un orso!... Fin che ammazzo
l'uno, l'altro mi salta addosso e allora, mio caro Karaval, addio
ai tuoi sogni ambiziosi!... Non rimarrà che Hadgi, sempre Hadgi,
quell'imbecille!...
</p>
<p>
No, meglio essere prudenti e aver pazienza. Io non sono uno
stupido.&nbsp;—
</p>
<p>
Attese alcuni minuti, poi vedendo che nè Tabriz, nè Hossein
si muovevano, scivolò lungo la duna più alta, senza produrre il
menomo rumore.
</p>
<p>
La salì carponi e giunto sulla cima si fermò, borbottando:
</p>
<p>
<span class="pagenum" id="Page_213">[213]</span>
</p>
<p>
— Non deve essere lontano; i miei orecchi non s'ingannano
mai e percepiscono sempre i più deboli rumori.
Un capo brigante deve avere l'udito finissimo se vuol diventare...&nbsp;—
</p>
<p>
Si era bruscamente interrotto, armando per precauzione una
pistola che si era levata di sotto alla lunga zimarra e che il rigonfiamento
della lunga e altissima fascia aveva impedito a Tabriz
ed a Hossein di scorgere.
</p>
<p>
— Un futuro capo deve essere sempre prudente — disse.
</p>
<p>
Un'ombra, che l'oscurità impediva di ben definire, era comparsa
sulla cima d'un'altra duna e si era fermata, probabilmente
animata dallo stesso spirito di diffidenza che aveva invaso il
bandito.
</p>
<p>
— Non mi sembra un animale, — borbottò finalmente Karaval.
</p>
<p>
Accostò due dita alle labbra e mandò un lievissimo fischio,
appena modulato. Un segnale eguale rispose subito, poi l'uomo
che stava sulla duna opposta si lasciò scivolare sulla sabbia, toccando
il fondo.
</p>
<p>
Karaval l'aveva immediatamente imitato.
</p>
<p>
— Non mi sono ingannato: Dinar, — disse il bandito. — Ragazzo
mio, tu diventi un bravo brigante e più rapidamente di
quello che credevo.
</p>
<p>
— Ho una buona guida — rispose modestamente il giovane.
</p>
<p>
— Se continui così, tu diverrai un giorno, quando avrò sotto
i miei ordini una banda di <i>Aquile</i>, il mio luogotenente.
</p>
<p>
— Sarò l'uomo più fortunato della terra.
</p>
<p>
— Ah!... Anche tu sei ambizioso!... Bene, benissimo, coll'ambizione
si può conquistare anche il mondo.
</p>
<p>
— Vi ho seguiti senza difficoltà. Sono dunque loro?
</p>
<p>
— Per Alì, Maometto e tutti i Santi del nostro paradiso!...
</p>
<p>
— Non ho mai dubitato della tua sagacia, Karaval.
</p>
<p>
— Sarai mio luogotenente, figliuol mio. Sai nulla dei Bukari?
</p>
<p>
— Non li ho più riveduti.
</p>
<p>
— Che siano morti davvero?
</p>
<p>
— Ne ho il sospetto.
</p>
<p>
— Allora abbiamo fatto bene a darcela a gambe anche noi,
quando abbiamo veduto il nipote del <i>beg</i> e Tabriz a scappare. È
stato un grave rischio però.
</p>
<p>
— E che cosa intendi di fare ora, Karaval?&nbsp;—
</p>
<p>
<span class="pagenum" id="Page_214">[214]</span>
</p>
<p>
Karaval si accarezzò la barba per qualche istante, guardando
le stelle come se aspettasse da quelle qualche ispirazione, poi
disse con voce grave:
</p>
<p>
— È necessario ricondurli a Bukara. — Dalle mani dell'Emiro
non usciranno vivi, di questo sono sicuro e poi noi riceveremo
un altro compenso, così prenderemo due piccioni con
una fava.
</p>
<p>
— Sei un genio, Karaval. E come faremo a riconsegnarli all'Emiro?
</p>
<p>
— Sull'Amu-Darja vi è un posto di usbeki e di ghirghisi,
metà briganti e metà soldati dell'Emiro, incaricati di guardare
la frontiera.
</p>
<p>
Io conosco il capo che li comanda perchè un tempo era anche
lui un'Aquila.
</p>
<p>
— Continua.
</p>
<p>
— Hai paura di attraversare da solo la steppa della fame?...
Tu sei giovane e le tue gambe sono robuste ed in sei giorni potresti
giungere al posto, fors'anche in otto, perchè si trova più
al nord della strada carovaniera che conduce a Bukara e abboccarti
con quel capo. Con cinquanta <i>tomani</i> quell'uomo sarebbe
capace di andare in capo al mondo e di affrontare qualunque
pericolo. E poi lui avrà di certo una ricompensa dall'Emiro.
</p>
<p>
— E poi?
</p>
<p>
— Ritorni stupido, ragazzo? Mi pare che anche un bambino
potrebbe ora capire ciò che poi accadrebbe. Io conduco i miei
due uomini verso l'Amu-Darja, il capo è pronto, ci ferma e ci
prende tutti e tre. Hai capito?
</p>
<p>
— Sì, Karaval.
</p>
<p>
— Una volta presi ci conduce a Bukara e il colpo è fatto.
</p>
<p>
— Tu diverrai un gran capo.
</p>
<p>
— Non ne dubito neppure, — rispose gravemente Karaval,
lisciandosi la barba.
</p>
<p>
— Ed il signor Abei non lo informeremo di ciò?
</p>
<p>
— Ci vorrebbero quindici o venti giorni per raggiungere la
steppa dei Sarti, e poi non abbiamo nessuno su cui contare e fidarci.
Saprà tutto al nostro ritorno.
</p>
<p>
— Dove si trova quel capo tuo amico?
</p>
<p>
— A Georlu-Tochgoi: sai andarci?
</p>
<p>
— Vi ho pescato coi cormorani in mia gioventù. Abbondano
<span class="pagenum" id="Page_215">[215]</span>
le <i>garitse</i> laggiù, quei pesci squisiti che tanto piacciono a noi
uomini della steppa.
</p>
<p>
— Figliuol mio, parti senza indugio e cerca soprattutto di arrivare
a quel luogo e possibilmente intero.
</p>
<p>
— Addio Karaval.&nbsp;—
</p>
<p>
Il giovane <i>loutis</i> si gettò sulle spalle una bisaccia che doveva
contenere certamente dei viveri, si mise le pistole sopra la fascia
e risalì la duna scomparendo, come un'ombra, dall'altra parte.
</p>
<p>
— Ecco come si fanno gli affari, — disse Karaval stropicciandosi
allegramente le mani. — Hadgi, di fronte a me, non è altro
che un cretino.
</p>
<p>
Ed ora andiamo a ritrovare i miei protettori.&nbsp;—
</p>
<div class="chapter">
<h2 id="cap7-2">CAPITOLO VII.
<span class="smaller">Nella steppa della fame.</span></h2>
</div>
<p>
Un po' prima dell'alba, desiderando approfittare della frescura
mattutina, Tabriz e Hossein, guidati da Karaval, riprendevano
la marcia attraverso all'arida ed interminabile steppa della fame.
</p>
<p>
Quell'immensa pianura sembrava che fosse diventata ancor
più brulla del giorno innanzi. Le dune di sabbia, impregnate fortemente
di laminelle di sale, si succedevano senza interruzione,
gettate là a capriccio dalle raffiche furiose della burana, senza
un filo d'erba, senza nemmeno una magra gramigna.
</p>
<p>
Un silenzio di morte, silenzio impressionante, regnava attorno
ai tre uomini: non il grido d'un uccello, non il trillo d'un grillo,
non il ronzio d'un insetto qualunque. Non per niente i turchestani
l'hanno battezzata la steppa della fame.
</p>
<p>
Quantunque la stagione fosse già avanzata, regnava ancora,
fra quelle dune interminabili, una temperatura da forno, che
metteva a dura prova la resistenza di Hossein e di Tabriz non
troppo abituati ai climi ardenti, poichè la loro steppa, anche nell'estate,
è relativamente fresca e bene ventilata.
</p>
<p>
Solo Karaval procedeva con passo sicuro, infischiandosi del
polverone che sollevavano i suoi piedi e delle ardenti carezze del
sole. Si vedeva che il birbante era ben acclimatato e che quella
terribile e aridissima steppa gli era molto familiare.
</p>
<p>
<span class="pagenum" id="Page_216">[216]</span>
</p>
<p>
A mezzodì i tre uomini fecero una fermata d'un paio d'ore
dietro una duna, che essendo altissima, proiettava un po' d'ombra,
poi ripresero la dolorosa marcia, avendo affermato il bandito che
prima del tramonto avrebbero potuto giungere ad una seconda
oasi dove vi era qualche probabilità di trovare dell'acqua, e fors'anche
qualche capo di selvaggina.
</p>
<p>
Infatti qualche ora dopo la scomparsa del sole, giungevano
sul margine d'un gruppo di alberi che copriva due o tre ettari
di terreno, alberi mezzo intristiti, è vero, ma che tuttavia promettevano
un po' di frescura.
</p>
<p>
— Che l'anima di Alì ti porti all'inferno, <i>loutis</i>, — disse Tabriz
che non si reggeva quasi più. — Noi non abbiamo le tue
gambe per compiere simili marce. Trecento miglia sempre in sella
non ci spaventano; queste camminate invece ci accoppano.
</p>
<p>
— Mio signore, — rispose Karaval umilmente, — nella steppa
della fame non bisogna arrestarsi, se si vuole salvare la pelle.
Guarda: il calore ha quasi vuotata la nostra riserva d'acqua. Fermati
un giorno solo fra le dune e vedremo se tu uscirai vivo
dalla steppa.
</p>
<p>
— Mi sembra d'aver fatto la traversata dell'Asia intera.
</p>
<p>
— Troveremo almeno qui dell'acqua? — chiese Hossein, che
si era lasciato cadere, sfinito, su un tronco d'albero atterrato.
</p>
<p>
— Lo spero, mio signore, — rispose Karaval. — Accampati
qui, mentre io vado a cercarla.&nbsp;—
</p>
<p>
Il bandito impugnò l'<i>jatagan</i> che portava alla cintura, prese
l'otre che era già quasi vuoto e si cacciò in mezzo alle piante,
non senza una certa apprensione, sapendo che le oasi erano frequentate
da animali feroci. Pur camminando monologava come
era sua abitudine:
</p>
<p>
— Vorrei sapere se quello stupido di Dinar è giunto qui e
se si è fermato. Il ragazzo ha le gambe migliori delle mie, questo
è vero, pure sarei stato ben contento di rivederlo e di dargli...&nbsp;—
</p>
<p>
Si era interrotto bruscamente e si era fermato dietro il tronco
d'un grosso albero che sorgeva, quasi isolato, in mezzo ad un
gruppo di cespugli.
</p>
<p>
— Mio caro Karaval, — mormorò dopo qualche istante — bada
alla tua pelle. Non tutti i banditi della steppa della fame
ti conoscono ancora e nemmeno tutte le bestie. Un ramo non si
<span class="pagenum" id="Page_217">[217]</span>
rompe da sè, quando la <i>burana</i> non soffia, almeno così mi diceva
mio padre.&nbsp;—
</p>
<p>
Rimase immobile, cercando di confondersi col tronco, spiando
attentamente le piante vicine, che erano pure rinserrate, alla loro
base, da fitti cespugli; poi non udendo più nulla, riprese la marcia
sempre guardingo e fiutando l'aria come i cani da caccia.
</p>
<p>
Aveva percorsi altri venti o trenta passi, quando udì un breve
tonfo, come se qualche corpo fosse caduto in un pozzo d'acqua.
</p>
<p>
— Da bere ce n'è, — mormorò Karaval; — vorrei però sapere
chi si disseta. Apri gli occhi, amico.&nbsp;—
</p>
<p>
Scostò le fronde e si trovò dinanzi ad una pozza circolare, di
una dozzina di metri di circonferenza, piena d'acqua limpidissima.
</p>
<p>
La superficie avrebbe dovuto essere liscia, non soffiando alcun
alito di vento; invece cerchi concentrici s'allargavano rompendosi,
con un dolce sussurrìo contro le rive.
</p>
<p>
— Qualcuno ha attraversato questo minuscolo stagno, — mormorò
il bandito, che diventava sempre più preoccupato.
</p>
<p>
Si guardò intorno e fece subito un salto entro la pozza, sollevando
uno sprazzo d'acqua e affondando fino alle anche.
</p>
<p>
Un animale che fino allora doveva essersi tenuto nascosto in
mezzo ai cespugli che circondavano il microscopico stagno, con
un gran salto si era slanciato sulla riva, cadendo nel medesimo
posto poco prima occupato dal bandito.
</p>
<p>
Un secondo di ritardo e Karaval se lo sentiva sulle spalle.
</p>
<p>
L'animale, deluso dalla mossa fulminea del bandito, mandò
una specie di belato, somigliante a quello d'una pecora.
</p>
<p>
— Non sei un montone, mio caro, — disse Karaval. — So
quanto vali e conosco le tue unghie, ma non mi lascerò prendere
tanto facilmente.&nbsp;—
</p>
<p>
Infatti quell'animale era non lungi dal rassomigliare ad una
pecora o ad un montone. Aveva la testa d'un cane, piccola e
allungata ed il corpo d'un gatto, di dimensioni grossissime, con
gambe alte ed il pelame lungo e ispido, di colore grigio-giallognolo
a macchie nere e brunastre.
</p>
<p>
— Un ghepardo! — esclamò poi il bandito. — Brutto vicino!&nbsp;—
</p>
<p>
Si trattava precisamente di uno di quei prossimi parenti delle
pantere e dei leopardi, che sono così abbondanti nell'India, e che
non sono rari nelle steppe turchestane.
</p>
<p>
Quantunque per corporatura sieno inferiori ai loro prossimi
<span class="pagenum" id="Page_218">[218]</span>
parenti, non sono meno sanguinari, nè meno audaci, anzi sono
così coraggiosi da lottare con vantaggio perfino contro i leopardi.
</p>
<p>
Sono grandi cacciatori, essendo dotati d'uno slancio straordinario
e d'una corsa così veloce, da raggiungere anche le gazzelle.
</p>
<p>
Quantunque pericolosi, si lasciano però facilmente addomesticare
e gl'indiani e gli arabi del Sahara se ne servono abilmente
nelle cacce.
</p>
<p>
Il ghepardo, irritato dal fiasco fatto, si mise a girare rapidamente
intorno alla riva dello stagno, soffiando e sbuffando, senza
però osare di mettere le zampe nell'acqua.
</p>
<p>
Karaval quantunque non ignorasse che quegli animali mai si
avventurano su un fiume, per quanto piccolo sia, avendo la medesima
avversione dei gatti domestici, si era portato frettolosamente
nel centro dello stagno, onde conservare una distanza tale
da togliere al ghepardo ogni speranza di poterlo agguantare con
un gran salto.
</p>
<p>
— Pericolo non ne correrò — si disse, — e la mia pelle anche
questa volta non verrà scucita; tuttavia mi trovo come prigioniero
ora, che la polvere delle mie pistole non può più prendere fuoco,
dopo questo bel tuffo. Come uscirò di qui se gli altri non accorreranno
in mio aiuto?&nbsp;—
</p>
<p>
Il ghepardo, sempre più furioso di non poter ghermire la preda
continuava la sua corsa circolare a gran salti, cercando inutilmente
un luogo abbastanza stretto che gli permettesse di spiccare
un salto. Di quando in quando s'arrestava bruscamente, piantandosi
sulle gambe ben tese e guardando ferocemente il bandito,
poi riprendeva la sua corsa.
</p>
<p>
Accortosi finalmente che sprecava le sue forze senza alcun
vantaggio, si coricò sulla riva, dinanzi ad un folto cespuglio,
ringhiando sordamente e sferzandosi i fianchi colla coda, come un
gatto irritato.
</p>
<p>
Ecco l'assedio, disse Karaval. — Questo è peggiore forse
di quello di Kitab, perchè mi è impossibile muovermi.
</p>
<p>
— Che cosa fanno il nipote del <i>beg</i> e Tabriz? Che si siano
nuovamente addormentati? Quelli non sono uomini da camminare
su queste sabbie.
</p>
<p>
Dunque signor ghepardo, che cosa facciamo? Una partita a
pugni contro le vostre unghie vi assicuro che non l'accetterò
mai.&nbsp;—
</p>
<p>
<span class="pagenum" id="Page_219">[219]</span>
</p>
<p>
La belva, quasi l'avesse compreso, gli soffiò contro, dimenando
la testa e raggrinzando il naso.
</p>
<p>
A un certo momento fece un salto aguzzando gli occhi.
</p>
<p>
— Ha udito qualche rumore, — disse Karaval. — Che siano il
nipote del <i>beg</i> e Tabriz che si avvicinano? Sarebbe già tempo.&nbsp;—
</p>
<p>
Il ghepardo continuava ad ascoltare, dando segni evidenti
d'inquietudine. Ad un tratto spiccò un secondo salto evitando
d'internarsi nel cespuglio, ma subito risuonarono due detonazioni,
una a breve distanza dall'altra.
</p>
<p>
Karaval lo vide ripiegarsi due volte su sè stesso, poi allungarsi
senza fare più alcun moto.
</p>
<p>
— Grazie, miei signori! — gridò il bandito attraversando velocemente
lo stagno e salendo la riva. — Mi trovate fresco come
una rosa e anche ben bagnato.
</p>
<p>
— E con quanta paura indosso? — chiese Hossein, comparendo
assieme a Tabriz, colle pistole ancora fumanti in mano.
</p>
<p>
— Nemmeno una briciola, mio signore, ve l'assicuro, — rispose
Karaval. — Il ghepardo non poteva assalirmi e mi trovavo
come entro una rocca forte.
</p>
<p>
— Ti aveva assediato per bene però, — disse Tabriz.
</p>
<p>
— Questo è vero, signore, e la pazienza cominciava a scapparmi.
Sospettavate che qualche brutta avventura mi fosse toccata!
</p>
<p>
— Credevamo anzi di non trovare più che il tuo scheletro, — disse
Hossein.
</p>
<p>
— Tutto va bene quando le cose finiscono bene, — sentenziò
gravemente il bandito. — Dissetatevi, miei signori; è acqua di
sorgente questa e non ne berrete di così buona nella steppa della
fame.
</p>
<p>
— E berremo anche la polvere che avevi indosso, — aggiunse
Tabriz.
</p>
<p>
— La colpa non è mia, signore. Non potevo lasciarmi divorare
come un pasticcio, per lasciarvi l'acqua pura.
</p>
<p>
— Non siamo schifiltosi, — disse Hossein.
</p>
<p>
Si dissetarono abbondantemente, tuffando avidamente le labbra
semi-arse nella freschissima acqua, poi tutti e tre fecero ritorno
all'improvvisato accampamento, senza più occuparsi del ghepardo
che d'altronde non meritava gli onori d'uno spiedo, essendo la
carne di quelle belve coriacea e di pessimo sapore.
</p>
<p>
Tabriz, durante l'assenza del bandito, era riuscito a scoprire,
<span class="pagenum" id="Page_220">[220]</span>
in mezzo ad un cespuglio, due nidi di ottarde turchestane e non
avendo potuto impadronirsi delle femmine, aveva fatto raccolta
d'uova, due dozzine, che sembravano ancora fresche e che cucinate
sotto la cenere, dovevano servire da cena.
</p>
<p>
— Passeremo qui la notte, — disse Hossein. — Le marce attraverso
a questa steppa ondulata, ammazzano anche i più forti.
</p>
<p>
— Io non ho alcuna fretta, mio signore, — rispose Karaval,
che pensava al suo compagno. — Giungere al fiume dieci giorni
prima o dopo, per me poco importa.&nbsp;—
</p>
<p>
Cenarono facendo onore alle uova che si divisero fraternamente;
fecero raccolta di legna onde il fuoco non si spegnesse
durante la notte, non essendo ben sicuri che non vi fossero altri
animali feroci nascosti fra i cespugli dell'oasi o fra le dune di
sabbia dei dintorni, e si coricarono, cercando però di dormire con
un solo occhio.
</p>
<p>
La notte passò tranquilla quantunque fossero più volte svegliati
dalle urla d'una coppia di lupi di montagna.
</p>
<p>
Il sole non era ancora sorto che già i tre uomini erano in
marcia dovendo attraversare una notevole distanza prima di giungere
all'oasi di Kara Kum, la sola che potesse rifornirli d'acqua
e promettere qualche capo di selvaggina, essendo ormai finito
l'arrosto d'orso.
</p>
<p>
Quantunque non soffiasse alcun alito di vento, cortine di sabbia
ondeggiavano verso ponente, ossia nella direzione che dovevano
tenere i tre uomini, ora alzandosi ed ora abbassandosi.
</p>
<p>
— Che stia per scoppiare un'altra <i>burana</i>? — chiese Hossein.
</p>
<p>
— No, signore, — rispose Karaval, che guardava attentamente
il cielo.
</p>
<p>
— L'atmosfera è limpidissima e non scorgo alcun cirro che
annunzi del vento.
</p>
<p>
— Eppure quelle sabbie si sollevano turbinando, — disse
Tabriz.
</p>
<p>
— Senza vento non si alzerebbero in quel modo, — riprese
Karaval, che si fermò per meglio osservarle.
</p>
<p>
— Vi deve essere qualche grossa truppa di animali laggiù,
che galoppa sfrenatamente, — aggiunse poi.
</p>
<p>
— Delle gazzelle forse! — chiese Hossein.
</p>
<p>
— No, animali più grossi, — rispose poi Karaval.
</p>
<p>
<span class="pagenum" id="Page_221">[221]</span>
</p>
<p>
— Non saranno già elefanti, — disse Tabriz. — La steppa non
ne ha mai avuti.
</p>
<p>
— Scommetterei che sono onagri.
</p>
<p>
— Asini selvaggi? — chiese Hossein.
</p>
<p>
— Sì, mio signore. Talvolta si mostrano anche nella steppa della
fame e sono sempre in gran numero.
</p>
<p>
Guardiamoci da loro. Quando si mettono in corsa non si arrestano
nemmeno dinanzi ad un cannone, e so io se i loro calci sono
potenti.
</p>
<p>
Un giorno ne ho ricevuto uno che per poco non mi uccise.
</p>
<p>
Se vi caricano gettatevi dietro le dune e lasciateli passare senza
far fuoco.
</p>
<p>
— Eppure, mangerei volentieri un arrosto d'asino, — disse
Tabriz. — La carne di quegli animali è apprezzata perfino dagli
Emiri.
</p>
<p>
— E anche dallo scià di Persia, — aggiunse Hossein. Si
dice che tutti i giorni ne abbia a tavola.
</p>
<p>
— L'assaggerete un'altra volta, — concluse Karaval.
</p>
<p>
Le cortine di sabbia continuavano ad alzarsi, cambiando sovente
e molto bruscamente direzione. Pareva che gli onagri si divertissero
a galoppare ora in un senso ed ora in un altro, senza alcuna
meta fissa.
</p>
<p>
È quella d'altronde la loro abitudine. Instancabili trottatori,
passano le loro giornate a gareggiare fra di loro, non fermandosi
che qualche minuto per mangiare qualche po' di gramigna, essendo
d'una sobrietà estrema.
</p>
<p>
— Che quegli asini si divertano a spaventarci? — chiese Tabriz,
fermandosi. — Non vedi tu che si ostinano a sbarrarci la via?
</p>
<p>
— Me ne sono accorto da un po', — rispose Karaval, che si
mostrava inquieto.
</p>
<p>
— Allora è segno che ci hanno veduto.
</p>
<p>
— Certo, signore.
</p>
<p>
— Che cosa facciamo dunque? — chiese Hossein.
</p>
<p>
Il bandito stava per rispondere, quando fra le cortine di sabbia
apparvero numerosi drappelli di onagri, galoppanti sfrenatamente.
</p>
<p>
Per statura rassomigliavano agli asini comuni; però le loro
forme sono più snelle, i loro orecchi un po' più corti ed il loro
pelame grigiastro, attraversato sulla schiena da una riga nera che
s'incrocia con altre due all'altezza della spalla.
</p>
<p>
<span class="pagenum" id="Page_222">[222]</span>
</p>
<p>
— A terra! — gridò Karaval con voce tuonante.
</p>
<p>
In pochi salti raggiunsero la duna più vicina, che formava come
un piccolo bastione d'un paio di metri d'altezza, e di qualche centinaia
di metri e vi si gettarono dietro stendendosi l'uno accanto
all'altro.
</p>
<p>
Gli onagri, tre o quattrocento per lo meno, caricavano con furia
irresistibile, varcando, con agilità stupefacente, le dune di sabbia
che trovavano sulla loro corsa.
</p>
<p>
Precedevano la truppa i maschi, poi venivano i piccini, indi
le femmine; però vi era una forte retroguardia formata, a quanto
pareva, dagli animali più forti.
</p>
<p>
Giunti dinanzi alla duna, dietro la quale si tenevano nascosti
i tre turchestani, che si erano scavate frettolosamente delle buche,
s'arrestarono un momento, poi con un gran salto la varcarono,
sollevando una immensa colonna di polvere e continuarono la loro
corsa indiavolata.
</p>
<p>
Il loro slancio era stato tale che nè Hossein, nè Tabriz, nè il
bandito erano stati toccati da quei terribili zoccoli.
</p>
<p>
— Salvi! — gridò il gigante, alzandosi prontamente con una
pistola in mano.
</p>
<p>
Ad un tratto una bestemmia gli sfuggì.
</p>
<p>
Due masse giallastre avevano varcata la duna, cercando di
piombare sulla retroguardia degli onagri.
</p>
<p>
— Attento, signore! — gridò poscia.
</p>
<p>
— Che cos'hai, Tabriz? — chiese Hossein allarmato.
</p>
<p>
— I leoni!...
</p>
<p>
— I leoni!...
</p>
<p>
— Fuggite! gridò il bandito, scalando rapidamente la duna. — Lassù,
presto!&nbsp;—
</p>
<p>
Cinquanta passi più innanzi s'alzava un monticello di sabbia
in forma di ridotto, alto una dozzina di metri e Karaval vi si
dirigeva a corsa disperata per mettersi in salvo sulla cima.
</p>
<p>
— Gambe, signore, — disse Tabriz, slanciandosi dietro al
bandito.
</p>
<p>
In un baleno attraversarono la distanza e s'arrampicarono lestamente
sull'alta duna, levando dalla cintura i <i>kangiarri</i>.
</p>
<p>
I due leoni che davano la caccia agli onagri, accortisi un po'
troppo tardi della presenza dei tre uomini, s'erano fermati, come
<span class="pagenum" id="Page_223">[223]</span>
se fossero indecisi fra l'inseguimento di quei velocissimi animali
e quelle prede umane.
</p>
<p>
Di quella sosta avevano subito approfittato gli scaltri asini
per frapporre una bella distanza. Galoppavano ormai a più di cinquanta
metri, continuando a scavalcare le dune con una forza
indiavolata.
</p>
<p>
— Quei birbanti ci hanno lasciati in un fastidio, — disse Karaval. — I
leoni non potranno più raggiungerli e cercheranno di
rifarsi della colazione perduta colle nostre polpe. Sono maschio
e femmina, e probabilmente a ventre vuoto.
</p>
<p>
— Da dove vengono quelle bestie? Nella nostra steppa non ne
ho mai veduto uno, — domandò Tabriz.
</p>
<p>
— Dai deserti della Persia di certo, — rispose Karaval. — Ve
ne sono in quel paese e non pochi anche.
</p>
<p>
— Badate, — disse in quel momento Hossein. — S'avvicinano.&nbsp;—
</p>
<p>
I leoni si erano accostati alla prima duna, e l'avevano superata,
scendendo dalla parte opposta.
</p>
<p>
Non erano animali grossi come quelli di Barberia, essendo quelli
persiani di taglia più piccola; tuttavia non erano meno temibili,
possedendo uno slancio forse più impetuoso di quelli africani e
maggior agilità.
</p>
<p>
Pareva però che non avessero molta premura di dare l'assalto
alla seconda duna e che volessero prima rendersi un conto esatto
dei mezzi di difesa degli assediati, poichè di quando in quando
sostavano per guardare, manifestando anche una certa inquietudine
a giudicarlo dalle mosse irrequiete delle loro code.
</p>
<p>
— Prendiamo posizione, — disse Tabriz. — Io la fronte, voi
altri l'altra china: sono sicuro che tenteranno l'attacco da due
parti.
</p>
<p>
— Se non aspetteranno la notte, — disse Karaval.
</p>
<p>
— E noi dovremo rimanere qui ad arrostirci e a rosicchiarci
le unghie? Non abbiamo nulla da mettere sotto i denti.
</p>
<p>
— Ti rifarai più tardi, con una coscia di leone, Tabriz, — disse
Hossein.
</p>
<p>
— Pessima selvaggina anche quella, signore. Il ghepardo valeva
di più.
</p>
<p>
— Pare che i leoni tengano consiglio, — disse Hossein che non
li perdeva di vista.
</p>
<p>
<span class="pagenum" id="Page_224">[224]</span>
</p>
<p>
Poi, volgendosi verso Karaval gli chiese:
</p>
<p>
— Sono cariche le tue pistole?
</p>
<p>
— Sì, signore; dubito però che la polvere prenda fuoco. Deve
essere ancora bagnata.
</p>
<p>
— Ed io non ho che una sola carica. E tu Tabriz?
</p>
<p>
— Due sole, padrone.
</p>
<p>
— Tre colpi sono già qualche cosa.
</p>
<p>
— E poi abbiamo i <i>kangiarri</i> e anche quelli valgono. Ah!...
I signori leoni continuano l'esplorazione!... Non credevo che fossero
così prudenti.
</p>
<p>
— Cercano di guadagnarsi la colazione senza esporre le loro
giubbe, — disse il bandito.
</p>
<p>
Le due belve, contrariamente alla loro abitudine, dimostravano
infatti un'eccessiva prudenza.
</p>
<p>
Dopo essersi avvicinati alla collinetta, quasi strisciando sulle
sabbie, si erano divisi per farne il giro in senso contrario, misurando
cogli occhi l'altezza e cercando probabilmente il punto migliore
per procedere all'attacco.
</p>
<p>
Compiuta quella seconda esplorazione, si erano sdraiati l'uno
presso l'altro, mandando due sordi ruggiti.
</p>
<p>
— Ecco l'assedio, — disse il bandito. — Ieri sera il ghepardo,
ora i leoni. Finirò per trovarmi un asilo nel ventre d'una bestia
feroce.&nbsp;—
</p>
<div class="chapter">
<h2 id="cap8-2">CAPITOLO VIII.
<span class="smaller">L'attacco dei leoni.</span></h2>
</div>
<p>
Tutte le belve, a qualunque razza appartengano, non osano,
anche se spinte dalla fame e sicure della vittoria, assalire in pieno
giorno l'uomo, mentre invece non esitano, se si presta loro l'occasione,
a scagliarsi su una gazzella, su un antilope e perfino contro
le gigantesche giraffe.
</p>
<p>
Si direbbe che lo sguardo umano le rende titubanti, e perciò
attendono sempre le tenebre per agire.
</p>
<p>
I due leoni, impressionati fors'anche dall'aspetto risoluto dei tre
turchestani e dalla taglia gigantesca di Tabriz, invece di muovere
direttamente all'attacco, si erano accovacciati aspettando la scomparsa
<span class="pagenum" id="Page_227">[227]</span>
del sole, per espugnare la posizione, forse colla magra speranza
di sorprendere i difensori addormentati.
</p>
<p>
— Io comincio a credere — disse Tabriz, — che quei signori
abbiano lo stomaco meno vuoto di quello che abbiamo supposto
finora e che ieri sera abbiano inghiottita una cena più abbondante
della nostra.
</p>
<p>
— Perderemo un tempo troppo prezioso, — disse Hossein, che
pensava in quel momento a Talmà.
</p>
<p>
— Dopo l'Amu-Darja noi troveremo quanti cavalli vorremo,
signore, ed in un paio di giorni giungeremo dal <i>beg</i>.
</p>
<p>
— E la troverò colà? — chiese Hossein con angoscia.
</p>
<p>
— Zitto, signore, questo non è il momento nè il luogo opportuno
per parlare di ciò.
</p>
<p>
Ah!.. I leoni si permettono il lusso di schiacciare un sonnolino!...
Se vi potessi sorprendere vi accarezzerei per bene i gropponi
col mio <i>kangiarro</i>.&nbsp;—
</p>
<p>
Infatti le due belve, vedendo che i tre uomini non si decidevano
a scendere, avevano posata la testa fra le zampe anteriori,
socchiudendo gli occhi. Non vi era però da fidarsi di quel sonno
più apparente forse che reale. Le orecchie erano tese ben diritte,
per raccogliere i più lievi rumori, ed i tre turchestani non ignoravano
l'acutezza dell'udito di quei terribili animali.
</p>
<p>
Nondimeno Tabriz, che cominciava ad averne abbastanza di
quell'assedio che dovevano sostenere sotto un sole cocentissimo,
a ventre vuoto e per di più fra il polverone che l'ultima galoppata
degli asini selvaggi aveva sollevato e che non si era ancora disperso,
credendo che i leoni assopiti dal calore si fossero veramente addormentati,
si decise a tentare la discesa.
</p>
<p>
— Accada quello che si vuole, vado ad attaccarli, — disse a
Hossein.
</p>
<p>
— Allora t'accompagno anch'io, — rispose il giovane.
</p>
<p>
Voi state per commettere una pazzia, — signori, — disse
Karaval.&nbsp;—
</p>
<p>
Il birbante non diceva quelle parole per salvare le loro vite,
bensì per la paura che venissero sbranati e di dover poi sostenere
l'assedio da solo.
</p>
<p>
— Se tu hai paura rimani, — rispose Tabriz.
</p>
<p>
— Io non sono un soldato come voi. Non sono che un povero
<i>loutis</i>.
</p>
<p>
<span class="pagenum" id="Page_228">[228]</span>
</p>
<p>
— Resta dunque.&nbsp;—
</p>
<p>
Armarono le pistole e trassero i <i>kangiarri</i>, poi cominciarono
a scendere con infinite precauzioni, onde non far franare le
sabbie.
</p>
<p>
Volevano accostarsi fino a tiro di pistola, non dubitando dell'esattezza
dei loro colpi.
</p>
<p>
I due leoni pareva si fossero realmente addormentati, poichè
non accennavano ad aprire gli occhi.
</p>
<p>
Avevano compiuto metà discesa, quando un ruggito, che si
era propagata fra le dune, come un colpo di tuono, echeggiò improvvisamente.
</p>
<p>
Il maschio si era alzato di scatto colla criniera irta, raccogliendosi
prontamente su sè stesso, come se si preparasse a spiccare il
salto.
</p>
<p>
— In guardia, signore! — gridò Tabriz.
</p>
<p>
Non aveva ancora finito che il leone si scagliava contro Hossein
che si trovava più in basso.
</p>
<p>
Il giovane s'appoggiò alla duna e sparò risolutamente, con una
calma ammirabile, il suo ultimo colpo di pistola.
</p>
<p>
Il leone, arrestato per così dire al volo, cadde da una parte, rotolando
quasi ai piedi di Tabriz.
</p>
<p>
— Prendi! — urlò allora il gigante assestandogli un poderoso
colpo di <i>kangiarro</i>.
</p>
<p>
La terribile lama squarciò netto il collo della belva, facendo
sprizzare alto il sangue.
</p>
<p>
Intanto la leonessa, svegliata dal ruggito del compagno e dal
colpo di pistola, era pure balzata in piedi, ma ebbe un momento
di esitazione, e quello fu la salvezza dei turchestani.
</p>
<p>
Due spari rimbombarono, seguiti da un ruggito formidabile, poi,
dileguatosi il fumo, Tabriz e Hossein scorsero la leonessa a fuggire
attraverso la steppa, varcando a gran salti le dune.
</p>
<p>
— Ehi, <i>loutis</i> — gridò il gigante, volgendosi verso Karaval.
</p>
<p>
— Hai veduto come noi, uomini della steppa turchestana, sappiamo
ammazzare i vostri leoni?
</p>
<p>
— Sparate meglio dei cosacchi del Don, voi, — si limitò a
rispondere il bandito.
</p>
<p>
— Possiamo riprendere la marcia?
</p>
<p>
— Sono ai vostri ordini, signori. Abbiamo perduto già troppo
tempo e giungeremo tardi all'oasi di Kara-Kum.&nbsp;—
</p>
<p>
<span class="pagenum" id="Page_229">[229]</span>
</p>
<p>
Non vedendo più la leonessa, lasciarono frettolosamente la
collinetta e dopo d'essersi bagnate le labbra coll'acqua, contenuta
nella vescica, si misero senz'altro in marcia affrettando il passo.
</p>
<p>
Fu solamente tre ore dopo il tramonto, che giunsero all'oasi,
completamente sfiniti e quel che era peggio, affamati.
</p>
<p>
Quella macchia però essendo più vasta delle altre e ricca d'alberi
e di cespugli, fornì loro dell'acqua ancora più fresca di quella
del piccolo stagno del ghepardo e uova in abbondanza, essendo
abitata da veri stormi di <i>houbara</i>.
</p>
<p>
Cenarono di buon umore, accanto al pozzo e si stesero poscia
presso il fuoco montando, uno per volta, la guardia, non essendo
sicuri che non vi fossero delle belve.
</p>
<p>
Nei giorni seguenti continuarono la terribile marcia attraverso
a quell'interminabile steppa ed al sesto giorno scoprivano finalmente
la zona alberata che segue l'Amu-Darja, dalla sua sorgente
fino alla sua foce.
</p>
<p>
Karaval aveva manovrato in modo da portarsi vicinissimo alla
stazione comandata dal capo ghirghiso o usbeko che fosse, suo
amico, che vegliava la frontiera per incarico dell'Emiro. Conoscitore
profondo della steppa della fame, e di tutte le sue oasi,
era sicurissimo di non essersi ingannato.
</p>
<p>
— Signori, — disse fermandosi dinanzi ai primi alberi e fingendo
una gioia immensa, — ecco la parte più difficile del nostro
viaggio compita.
</p>
<p>
Non ci rimane che di attraversare il fiume e saremo nella
steppa degli Illiati, che confina con quella dei Sarti.
</p>
<p>
— Tu sei un brav'uomo, — gli rispose Hossein, — e avrai un
regalo degno d'un nipote d'un <i>beg</i>.
</p>
<p>
— Troveremo un guado? — chiese Tabriz.
</p>
<p>
— Ecco il difficile, signore, — rispose il bandito. — L'Amur
qui deve essere larghissimo e profondissimo e senza una barca
non potremo attraversarlo.
</p>
<p>
Però, se non m'inganno, non dobbiamo essere lontani da una
stazione di pescatori di <i>garitse</i>. Conoscete quei deliziosi pesci che
somigliano alle trote?
</p>
<p>
— Ci preme conoscere più i pescatori che i pesci, — disse
Tabriz.
</p>
<p>
— Volete lasciare a me l'incarico di andarli a cercare?
</p>
<p>
<span class="pagenum" id="Page_230">[230]</span>
</p>
<p>
Mancano tre ore al tramonto e le mie gambe sono ancora in
ottimo stato.
</p>
<p>
Qui d'altronde nulla avrete da temere, essendo queste rive
quasi disabitate.
</p>
<p>
— Tornerai con una barca? — chiese Hossein.
</p>
<p>
— Ve lo prometto, signore. Continuate la marcia fino al fiume,
accendete il fuoco e aspettatemi.
</p>
<p>
— Intanto cercheremo di procurarci la cena, — disse Tabriz.
</p>
<p>
— Addio, signori, contate su di me, — concluse il bandito allontanandosi.
</p>
<p>
Mentre egli seguiva il margine della zona alberata, Tabriz e
Hossein si erano cacciati sotto le vôlte di verzura, premurosi di
giungere sulla riva del fiume.
</p>
<p>
Una vegetazione splendida, formata però quasi esclusivamente
da querce e da platani e da enormi cespi di rose ancora in fiore,
formava come una fascia di qualche chilometro di estensione, non
potendo le infiltrazioni delle acque spingersi più lontano.
</p>
<p>
Che frescura deliziosa però sotto quelle ombre, specialmente
per uomini che, da otto giorni, si arrostivano da mane a sera
sotto un sole implacabile e che avevano sempre marciato.
</p>
<p>
— Qui mi sembra di rivivere, — disse Tabriz. — Si direbbe
che i pori della mia pelle disseccata, assorbano voluttuosamente
l'umidità del fiume.
</p>
<p>
E poi questa è l'aria della nostra steppa, signore.
</p>
<p>
— Mista ad aria satura di vendetta, — aggiunse Hossein che
era diventato tetro.
</p>
<p>
— Se non l'ucciderete voi, lo finirò io, signore. L'ho giurato,
e gli uomini della steppa sanno mantenere le loro promesse, checchè
avvenga.
</p>
<p>
— Mio zio non perdonerà: è implacabile come noi, lo conosco
troppo bene. Vi è sempre però un sospetto che mi cruccia.
</p>
<p>
— Quale, signore?
</p>
<p>
— Che Abei mi abbia surrogato, credendomi morto.
</p>
<p>
— Non parlare di ciò, ora, signore. Ecco il fiume: lasciamo
l'argomento scottante e vediamo se possiamo guardare l'Amu-Darja
senza attendere il ritorno del <i>loutis</i>.&nbsp;—
</p>
<p>
Il fiume in quel luogo era largo cinquecento metri per lo
meno, e le sue acque scorrevano rapidissime ed a quanto sembrava
dovevano essere anche assai profonde.
</p>
<p>
<span class="pagenum" id="Page_231">[231]</span>
</p>
<p>
Per di più la riva opposta non offriva alcun approdo, essendo
formata da altissime rocce tagliate a picco, di colore nerastro e
che trasudavano una materia vischiosa, di colore oscuro, che scivolava
lentamente nel fiume in forma di serpenti.
</p>
<p>
— Senza una barca noi non potremo passare, — disse Tabriz. — E
poi dovremo ancora scendere o risalire il fiume.
</p>
<p>
Dinanzi a noi si trova un terreno petrolifero. Non vedi la
nafta che cola da quelle rupi?
</p>
<p>
— Aspettiamo il <i>loutis</i>, — rispose Hossein. — Sapendo di ricevere
un premio, non mancherà di ritornare.
</p>
<p>
— Vado a cercare qualche cosa da porre sotto i denti. Troverò
certo qualche albero da frutta.&nbsp;—
</p>
<p>
La breve gita di Tabriz, non fu troppo fortunata. Tuttavia
riportò un po' di ribes e delle bacche, sufficienti a calmare momentaneamente
la fame.
</p>
<p>
— Ci accontenteremo di questo per ora — disse il gigante. — Il
<i>loutis</i> sa che siamo a secco di viveri e non mancherà di
portarci almeno qualcuno dei suoi famosi pesci.&nbsp;—
</p>
<p>
Divorarono la frugalissima cena, accesero il fuoco per segnalare
alla loro guida la loro presenza, poi si sedettero sulla riva,
sotto una grossa quercia che lanciava rami giganteschi in tutte
le direzioni.
</p>
<p>
Entrambi erano diventati muti e non staccavano gli sguardi
dalla sponda opposta che serviva di barriera alla loro steppa.
Certo pensavano al <i>beg</i>, a Talmà e soprattutto ad Abei, al miserabile
che per poco non li aveva uccisi e che era stato la causa
di tutte le loro disgrazie.
</p>
<p>
Le tenebre erano calate da un paio d'ore, quando Tabriz, che
di quando in quando osservava il basso corso del fiume, scorse
un certo numero di punti luminosi che si riflettevano vivamente
nelle acque del fiume.
</p>
<p>
— Quelle sono barche di pescatori, — disse alzandosi. — Il
<i>loutis</i> ce ne aveva promessa una e giunge invece con una flottiglia.
Avrei meglio desiderato che fosse una sola, piuttosto di tante.
</p>
<p>
— Temi qualche sorpresa, Tabriz? — chiese Hossein che pareva
uscisse allora da un sogno.
</p>
<p>
— Io non ho mai avuto rapporti coi pescatori dell'Amu-Darja,
quindi non ti posso dire se sono galantuomini o birbanti.
</p>
<p>
<span class="pagenum" id="Page_232">[232]</span>
</p>
<p>
— Nulla potrebbero toglierci. I bukari dell'Emiro mi hanno
preso perfino l'ultimo <i>tomano</i>.
</p>
<p>
— E anche a me, signore.&nbsp;—
</p>
<p>
I punti luminosi intanto ingrandivano a vista d'occhio e le
barche cominciavano a delinearsi abbastanza nettamente. A bordo
si scorgevano parecchi pescatori, che arrancavano con gran lena
per vincere la forza della corrente.
</p>
<p>
Tabriz contò sei barche, piuttosto pesanti, essendo tutte scavate
nel tronco d'un albero, montate ognuna da cinque pescatori,
quattro ai remi ed il quinto al timone.
</p>
<p>
Dinanzi ad ognuna, all'estremità d'un lungo bastone che reggeva
una specie di borsa, formata di filo di rame, ardevano pezzi
di legno, cosparsi di nafta o di petrolio, onde proiettassero maggior
luce.
</p>
<p>
Sui bordi, Tabriz e Hossein scorsero, non senza un certo stupore,
degli uccelli dalle gambe piuttosto lunghe, che si tenevano
l'uno accanto all'altro e che sembravano liberi.
</p>
<p>
— Sono pescatori o cacciatori? — si chiese Tabriz. — Che
cosa fanno quei volatili?&nbsp;—
</p>
<p>
In quel momento una voce a loro ben nota s'alzò sulla prora
della prima scialuppa, gridando:
</p>
<p>
— Eccomi, signori!... Giungo in buon punto.
</p>
<p>
— Il <i>loutis</i>! — esclamarono Tabriz e Hossein.
</p>
<p>
La scialuppa, con pochi colpi di remo, giunse presso il fuoco
che ardeva sulla riva, ed il bandito balzò a terra, dicendo:
</p>
<p>
— Noi siamo ospiti di questi pescatori e non avrete nulla da
temere da parte loro. Sono brava gente.
</p>
<p>
— Acconsentono a farci attraversare il fiume? — chiese
Hossein.
</p>
<p>
— Sì, signore, non prima di domani mattina però, essendo
ora occupati alla pesca della <i>garitsa</i>. E poi per trovare un approdo,
noi siamo costretti a discendere il fiume per parecchie miglia,
essendo qui la riva opposta tagliata a picco per un lunghissimo
tratto e troppo pericolosa.
</p>
<p>
— Ce n'eravamo accorti, — disse Tabriz.
</p>
<p>
— Vi è una zona petrolifera al di là delle rocce. Imbarcatevi,
signori, e assisterete ad una pesca divertente.
</p>
<p>
— A ventre vuoto?
</p>
<p>
— Ho pensato a voi: vi è sotto la prora un canestro con pesci
<span class="pagenum" id="Page_233">[233]</span>
arrostiti e gallette di maiz, nonchè un fiasco di <i>kumis</i> e anche
delle pipe.&nbsp;—
</p>
<p>
Balzarono nella barca che era la più lunga di tutte e si sedettero
a prora, mentre i pescatori prendevano subito il largo ridiscendendo
la corrente.
</p>
<p>
— Dimmi un po', <i>loutis</i>, — disse Tabriz, che aveva subito
dato l'assalto al canestro.
</p>
<p>
— Che cosa fanno quegli uccelli che si tengono ritti sul bordo
e che non sono legati?
</p>
<p>
— Servono a pescare le <i>garitse</i>, signore. La notte è oscura e
quei deliziosi pesci si lasceranno prendere in gran numero.
</p>
<p>
— Da chi?
</p>
<p>
— Da questi uccelli, signore. Sono cormorani del mar d'Aral,
dei pescatori infaticabili, che sono stati ammaestrati per la pesca
della <i>garitsa</i>.
</p>
<p>
— Che pesci sono?
</p>
<p>
— Una specie di trote e abbondano qui.&nbsp;—
</p>
<p>
Le sei barche si erano disposte su due linee e si erano portate
in mezzo al fiume, mentre i pescatori remavano dolcemente
all'indietro, onde la corrente non le trasportasse troppo rapidamente.
</p>
<p>
Sul mar d'Aral e sui suoi fiumi che scaricano entro esso le
loro acque, come nei mari e nei fiumi della China e del Giappone,
si fa uso dei cormorani, di quegli avidissimi uccelli acquatici,
che noi chiamiamo smergli, per ottenere delle pesche abbondanti.
</p>
<p>
Gli uomini della steppa si servono dei falchi per la caccia, i
pescatori pure di volatili, e gli uni e gli altri non hanno da lagnarsi,
perchè oltre a procurarsi un buon divertimento, si procurano,
con quasi nessuna fatica, selvaggina terrestre ed acquatica.
Si sa che i cormorani sono grandi distruttori di pesce e che sono
anche pescatori abilissimi, potendo tuffarsi sott'acqua e rimanervi
per qualche tempo. È appunto sull'avidità di quei trampolieri
che i pescatori contano, ed in quale misura anche!...
</p>
<p>
Un cormorano bene ammaestrato può mantenere comodamente
una famiglia di pescatori, e anche procurarle una certa agiatezza.
Ordinariamente però i pescatori non ne hanno mai meno d'una
mezza dozzina, che tengono con cure infinite.
</p>
<p>
È di notte che il cormorano lavora con maggior lena, sicchè
<span class="pagenum" id="Page_234">[234]</span>
i suoi padroni difficilmente se ne servono di giorno, almeno quelli
delle rive del mar d'Aral e dei fiumi della steppa settentrionale.
</p>
<p>
Aspettano di solito le notti oscurissime, perchè quelle sono le
più propizie per la pesca e prendono il largo coi loro uccelli che
stanno appollaiati sui due bordi della barca.
</p>
<p>
Un fuoco arde sempre all'estremità d'un bastone per attirare
i pesci. Quando questi cominciano a mostrarsi a fior d'acqua,
i cormorani, ad un fischio del padrone si mettono animosamente
al lavoro.
</p>
<p>
Di solito sono i più giovani che cominciano l'attacco. In un
lampo si tuffano, afferrano il primo pesce che guizza dinanzi a
loro e lo portano fedelmente al padrone, fedelmente perchè non
possono divorare la preda. Se non avessero al collo un anello di
rame che stringe loro il gozzo, vi sarebbe da dubitare sulla loro
fedeltà e probabilmente il padrone aspetterebbe invano la preda.
</p>
<p>
Sono però così stupidi che, quantunque delusi nelle loro speranze
e spronati un po' anche dalle loro abitudini, tornano subito
in acqua alla caccia d'altri pesci, portandoli sempre.
</p>
<p>
È vero che a pesca finita potranno fare delle scorpacciate
d'interiora, che l'avaro padrone getta loro in abbondanza.
</p>
<p>
Non è raro che un solo cormorano in una notte riesca a prendere
quindici, venti e talvolta anche trenta chilogrammi di pesce.
Moltiplicando per sei, ossia pel numero degli uccelli contenuti in
ogni barca, si può comprendere quali guadagni faccia l'equipaggio
che si compone di solito di non più di cinque persone.
</p>
<p>
La flottiglia dei pescatori, che continuava a scendere il fiume,
dopo d'aver percorso un paio di chilometri, rinnovando costantemente
i pezzi di legno, che bruciavano entro le borse di filo di
rame, aveva cominciato a lanciare i volatili.
</p>
<p>
Quegli infaticabili pescatori lavoravano con vero accanimento.
Appena a bordo ripartivano, tuffandosi profondamente, colla speranza
mai esaudita, di poter finalmente saziare la loro ingordigia.
</p>
<p>
Già le barche erano mezze piene, quando giunsero in un luogo
ove l'Amu-Darja s'allargava, formando una specie di lago che
era cosparso d'isolette boscose.
</p>
<p>
— Qui faranno la grande pesca, — disse Karaval a Tabriz. — È
questo il luogo ove le <i>garitse</i> si radunano in maggior
copia.&nbsp;—
</p>
<p>
Le sei scialuppe continuavano ad avanzare, ma i cormorani,
<span class="pagenum" id="Page_235">[235]</span>
appena toccata l'acqua, s'affrettavano a ritornare a bordo rifiutandosi
assolutamente di ritornare.
</p>
<p>
Una certa agitazione si era manifestata fra i pescatori.
</p>
<p>
Osservavano l'acqua, fiutavano l'aria e non osavano più avanzare.
</p>
<p>
Ad un tratto un altissimo grido s'alzò fra l'equipaggio della
prima scialuppa.
</p>
<p>
— Fuggite!... La nafta.&nbsp;—
</p>
<p>
Quasi nell'istesso tempo, l'acqua s'infiammava intorno alle imbarcazioni,
rompendo furiosamente le tenebre che gravitavano sul
fiume.
</p>
<div class="chapter">
<h2 id="cap9-2">CAPITOLO IX.
<span class="smaller">Fra l'acqua e il petrolio.</span></h2>
</div>
<p>
Tutta la regione che si estende fra le rive del mar Caspio e
quelle dell'Aral, altro non è che un immenso serbatoio di nafta,
un serbatoio inesauribile che darà un giorno miliardi e miliardi a
chi saprà sfruttarlo.
</p>
<p>
Da secoli gli abitanti di quei paesi avevano già notato fenomeni
straordinari, ma per loro assolutamente inesplicabili, come
l'apparizione improvvisa di vampe, uscenti da rocce e da crepacci
trasudanti una materia che altro non era che nafta.
</p>
<p>
Sembra che dei bacini immensi si estendano su una superficie
pure immensa e anche a non molta profondità, come lo hanno
dimostrato i pozzi scavati in questi ultimi anni, specialmente nei
dintorni del mar Nero.
</p>
<p>
Tuttavia quella vasta regione è rimasta, quasi fino ai nostri
giorni, infruttuosa, quantunque si conoscesse l'esistenza della
nafta fino dal secolo scorso, specialmente nei dintorni di Baku,
la cui città era tenuta come sacra dagli adoratori del fuoco in
causa d'una grande fiamma che usciva da una roccia situata
presso le rive del mar Nero.
</p>
<p>
Non fu che nel 1870 che quegli immensi serbatoi attirarono
l'attenzione degli scienziati e degli industriali, e fu con grande
meraviglia che si constatò la loro esistenza e la loro prodigiosa
ricchezza.
</p>
<p>
Alcuni pozzi scavati intorno alle rive meridionali del mar
<span class="pagenum" id="Page_236">[236]</span>
Nero, fecero finalmente comprendere quale ricchezza si nascondeva
nel sottosuolo.
</p>
<p>
Ovunque i getti furono abbondanti. L'olio minerale salì alla
superficie in così grandi quantità, specialmente dal pozzo chiamato
<i>Droogio</i>, presso Baku, da non poterlo frenare con alcun
mezzo.
</p>
<p>
Fu un vero torrente di nafta verdastra, che andò a terminare
in buona parte nel mar Caspio, mettendo in serio pericolo le navi
che si trovavano in quei paraggi, perchè uno zolfanello gettato inavvertitamente
in acqua, sarebbe stato sufficiente per distruggerle
tutte.
</p>
<p>
Il petrolio discese da un giorno all'altro, ad un centesimo al
litro!...
</p>
<p>
Non è, come abbiamo detto, solamente sulle rive del Caspio,
che il sottosuolo nasconde serbatoi prodigiosi di nafta. Tutto il
Turchestan settentrionale, che segue le sponde orientali del mar
Caspio, fino a quelle meridionali dell'Aral, è una regione petrolifera
che darà certamente un giorno altre favolose ricchezze. Perfino
lungo certi fiumi dell'interno, le rocce trasudano nafta, ora
nerastra ed ora verdastra e quelle segnano i buoni punti che un
pozzo venga aperto ed il petrolio subito salirà alla superficie a
riempire milioni e milioni di barili.
</p>
<p>
Lo strano sì è poi, che quei serbatoi non si estendono solamente
sotto la così detta terra ferma, bensì anche sotto quei mari,
talvolta perfino sotto i letti dei fiumi.
</p>
<p>
Di quando in quando, forse in causa di qualche scossa di terremoto
o per altri motivi ancora ignorati, dai crepacci escono
delle enormi masse di gaz di nafta, le quali formano alla superficie
dell'acqua innumerevoli bolle.
</p>
<p>
Uno zolfanello od un pezzo di stoppa accesa, gettata via dai
naviganti, basta per provocare migliaia e migliaia di fiamme, simili
a quelle dei becchi di gaz, ma più grosse e di forma conica.
</p>
<p>
Lo spettacolo è ammirabile, tanto più che non è veramente
troppo pericoloso pei naviganti. Guai però se invece dei gaz sale
la nafta, come talvolta avviene!.... Allora è un mare di fuoco che
si estende spaventosamente e disgraziate quelle navi che per
mancanza di vento non riescono ad allontanarsi più che in fretta.
</p>
<p>
<span class="pagenum" id="Page_237">[237]</span>
</p>
<p class="dots">················</p>
<p>
Al grido di terrore e d'angoscia mandato dagli uomini della
prima scialuppa, un altro non meno alto, non meno terribile era
partito dalle altre.
</p>
<p>
La nafta bruciava!.... Era la morte e quale atroce morte, che
minacciava i pescatori di <i>garitse</i>!...
</p>
<p>
Le fiamme, sviluppatesi con rapidità incredibile, s'allargavano
sulle acque sature d'olio minerale, mandando una luce biancastra
simile a quella che sviluppa l'<i>alcool</i>.
</p>
<p>
I cormorani, spaventati si erano alzati, spiccando il volo verso
le isole, prima che i pescatori, fra quella confusione, avessero
pensato a trattenerli.
</p>
<p>
La fuga dei volatili aveva impressionato maggiormente i pescatori,
credendo di vedere in quella la loro perdita.
</p>
<p>
Tabriz e Hossein, non meno impressionati, erano balzati subito
in piedi, gridando assieme a Karaval:
</p>
<p>
— Ai remi!... Ai remi!...&nbsp;—
</p>
<p>
Un momento di ritardo era la fine di tutti.
</p>
<p>
Il capo della flottiglia, comprendendo che non vi era da esitare,
aveva lanciato un comando.
</p>
<p>
— Alle isole!... Coraggio!&nbsp;—
</p>
<p>
Le sei scialuppe si erano messe in corsa. Per buona fortuna
dinanzi a loro l'acqua non aveva ancora preso fuoco, però era
necessario spegnere prontamente i pezzi di legno che ardevano
entro le borse di filo di rame, onde evitare di allargare l'incendio.
</p>
<p>
Mentre i rematori arrancavano disperatamente, tendendo i
muscoli fino al punto di farli quasi scoppiare, i timonieri si erano
affrettati a ritirare le aste rovesciando i tizzoni sui pesci, che ingombravano
il fondo delle scialuppe.
</p>
<p>
Lo spettacolo che offriva quella specie di lago formato dalle
acque dell'Amu-Darja, diventava di momento in momento più
spaventoso.
</p>
<p>
Pareva che si fosse trasformato, per opera magica, in un piccolo
mare di fuoco. Fiammate si alzavano dappertutto dietro le
imbarcazioni fuggenti, spandendo in alto una luce intensa, quasi
accecante.
</p>
<p>
Le acque ribollivano con leggeri crepitii, in causa di masse
considerevoli di gaz che salivano senza posa alla superficie assieme
alla nafta, sviluppando nuove fiammate che sovente raggiungevano
delle altezze di parecchi metri.
</p>
<p>
<span class="pagenum" id="Page_238">[238]</span>
</p>
<p>
Si sarebbe detto che un vulcano avvampava sotto il laghetto.
</p>
<p>
I pescatori fuggivano sempre verso le isole. Avrebbero desiderato
meglio guadagnare le rive del fiume; l'onda di fuoco però
glielo impediva, e attraversarla sarebbe stato come andare incontro
ad una morte certa.
</p>
<p>
Per fortuna quelle terre che occupavano quasi il centro del
laghetto non erano lontane, sicchè bastarono cinque minuti di
corsa sfrenata per raggiungere la prima che era la maggiore.
</p>
<p>
Sbarcarono in fretta, tirarono a terra le barche e si gettarono
sotto gli alberi, sdraiandosi fra i giunchi che erano altissimi.
</p>
<p>
— Bell'avventura! — disse Tabriz che si era gettato fra Hossein
e Karaval. — Come finirà?
</p>
<p>
— Bene, spero, — rispose il bandito. — Aspetteremo che la
nafta si sia consumata e andremo a far colazione al villaggio dei
pescatori con una dozzina o due di <i>garitse</i>.
</p>
<p>
— Alla malora i tuoi pesci! — esclamò Tabriz. — Non sogni
che quelli e per quelli per poco non ci facevi arrostire vivi!
</p>
<p>
— Non è colpa mia, signore.
</p>
<p>
— Se tu fossi stato la cagione, non so se avresti ancora la
testa piantata sul tuo collo.
</p>
<p>
— Non temete, — disse Karaval. — Il fuoco non durerà
molto.&nbsp;—
</p>
<p>
Pareva però che l'incendio, invece di scemare, aumentasse
continuamente, come se dai crepacci apertisi nel letto del laghetto,
la nafta non cessasse di risalire alla superficie.
</p>
<p>
Un turbine di fuoco scendeva colla corrente, riversandosi verso
il basso corso dell'Amu-Darja e si scorgeva, anche molto lontano,
il cielo riflettere quei lividi bagliori. Si sarebbe detto che un lampeggiare
continuo riempiva l'atmosfera con una luce però fissa e
non già tremolante.
</p>
<p>
L'acqua continuava a ribollire e un numero infinito di pesci
saliva alla superficie, per bene cucinati.
</p>
<p>
— Peccato non poter mettere una mano lì dentro. Ci guadagneremmo
una cena bastante per cinquecento persone, — disse
Tabriz.
</p>
<p>
Hossein non rispose.
</p>
<p>
Guardava con inquietudine quelle fiammate, che ormai circondavano
le isole, facendo crepitare i canneti ed i giunchi che coprivano
le rive.
</p>
<p>
<span class="pagenum" id="Page_239">[239]</span>
</p>
<p>
I pescatori non sembravano però impressionati, ora che si trovavano
a terra. Quel fenomeno, in apparenza terribile, non doveva
essere nuovo per loro e dovevano anche conoscerne la portata.
</p>
<p>
Stesi fra le erbe, al disotto delle piante che li proteggevano
dal calore e dal fumo, guardavano tranquillamente quelle immense
fiammate, che la corrente travolgeva verso lo sbocco del lago.
</p>
<p>
Avevano ragione di non preoccuparsi troppo, poichè, dopo tre
o quattro ore, le fiamme cominciarono a decrescere, la luce divenne
meno intensa e finalmente, esauritasi la <i>nafta</i>, le tenebre
tornarono a piombare sul laghetto.
</p>
<p>
— Non credevo che tutto finisse così bene, — disse Tabriz a
Hossein. — Avevo paura di morire arrostito come un cagnolino.&nbsp;—
</p>
<p>
Il giovane rispose con un lieve sorriso.
</p>
<p>
— Padrone, — proseguì, il gigante, — non ti ho mai veduto
così preoccupato come ora, eppure non siamo che a poche centinaia
di passi dalla nostra steppa.
</p>
<p>
— Taci, Tabriz, — rispose Hossein.
</p>
<p>
— È proprio vero che non si è mai contenti in questo mondo, — brontolò
il turchestano..
</p>
<p>
Quantunque non vi fosse più alcun pericolo, i pescatori attesero
l'alba prima di lanciare nuovamente in acqua le loro
scialuppe.
</p>
<p>
Si erano appena imbarcati che già i cormorani avevano ripresi
i loro posti. Quei ghiottoni non avevano probabilmente dimenticati
gl'intestini dei pesci, presi durante la sera e che per
diritto spettavano a loro.
</p>
<p>
Le sei scialuppe attraversarono il laghetto, le cui acque erano
tornate fresche, imboccarono il canale meridionale e dopo qualche
chilometro si arrestarono dinanzi ad un villaggio composto d'un
centinaio di casupole e che era difeso da una specie di ridotto,
armato d'una mezza dozzina di falconetti e sormontato da una
bandiera verde, il vessillo dell'Emiro di Bukara.
</p>
<p>
Scoprendola, Tabriz e Hossein si erano guardati l'un l'altro
con apprensione.
</p>
<p>
— <i>Loutis</i>, — disse il primo, rivolgendosi a Karaval con aria
minacciosa, — dove ci hai condotti tu?
</p>
<p>
— In un villaggio di pescatori, signore.
</p>
<p>
— E quella bandiera?
</p>
<p>
— Questi sono sudditi dell'Emiro, signore, però sono certissimo
<span class="pagenum" id="Page_240">[240]</span>
che non vi daranno nessun fastidio. Non facevano già parte della
carovana e probabilmente non hanno saputo ancora nulla della
presa di Kitab.
</p>
<p>
Che cosa potete temere voi da loro?
</p>
<p>
— E in quel ridotto non vi saranno degli usbeki?
</p>
<p>
— Che importa a loro se degli uomini chiedono di attraversare
l'Amur-Daria?
</p>
<p>
— Puoi aver ragione, — disse Tabriz, un po' rassicurato dalle
parole del bandito.
</p>
<p>
Il gigante e Hossein sbarcarono colla speranza di partire subito,
appena deposto a terra il pesce predato dai cormorani.
</p>
<p>
— Venite a far colazione nella casupola d'un mio amico, — disse
Karaval. — Prima di un'ora il pesce non sarà a terra e
intanto assaggeremo una dozzina di <i>garitse</i>.
</p>
<p>
— Se si tratta d'una sola ora, vada, — disse Tabriz.
</p>
<p>
— Le emozioni di questa notte a dire il vero mi hanno aguzzato
l'appetito. Vieni, signore.&nbsp;—
</p>
<p>
Hossein, che sembrava sempre preoccupato, li seguì ed entrarono
in una catapecchia che aveva le pareti di fango ed il tetto
di canne palustri e che formava una sola stanza non troppo
vasta.
</p>
<p>
Un uomo, giovane assai, poichè poteva avere appena vent'anni,
quasi avesse indovinato il desiderio dei suoi avventori, stava
friggendo in una padella di rame, piena di grasso di cammello,
dei pesci.
</p>
<p>
— Padrone, — disse Karaval, scambiando col cuciniere un
rapido sguardo, — servi qualche cosa a questi signori.
</p>
<p>
— Ho delle <i>garitse</i> pronte, — rispose il cuciniere, che non
era altri che Dinar. — Sono già cotte a puntino e doveva servirle
al comandante dell'Emiro.
</p>
<p>
— Ne manderai degli altri più tardi — rispose Karaval. — Noi
paghiamo.&nbsp;—
</p>
<p>
Dinar levò i pesci, li depose su un piatto di creta e li servì
ai tre uomini, che si erano seduti intorno ad una tavola, l'unica
che si trovasse nella camera.
</p>
<p>
— Signori, — disse Karaval, quand'ebbe mangiato un paio di
pesci, — mentre voi terminate la colazione vado a noleggiare la
scialuppa.
</p>
<p>
<span class="pagenum" id="Page_243">[243]</span>
</p>
<p>
Fra un quarto d'ora noi saremo al sicuro al di là della
frontiera.
</p>
<p>
— Va', — rispose Tabriz, che faceva onore ai pesci e che
aveva la bocca piena.
</p>
<p>
Anche Hossein attaccava con molto appetito i pesci e pareva
che per un momento avesse dimenticato Talmà, il <i>beg</i> ed anche
Abei.
</p>
<p>
— Signore, — disse il gigante, quando il piatto fu vuoto, — un'altra
dozzina ci starebbe, almeno, nel mio stomaco.
</p>
<p>
Quel birbone di <i>loutis</i> aveva ragione di vantare questi eccellenti
abitanti dell'Amu-Darja. Non ne ho mai mangiati di così
delicati.
</p>
<p>
— Se ti fa piacere ordina, — rispose Hossein che era ricaduto
nei suoi pensieri. — Il <i>loutis</i> pagherà lui per ora.
</p>
<p>
Tabris si era voltato gridando:
</p>
<p>
— Ehi, cuciniere, fa lavorare ancora una volta la tua padella.
</p>
<p>
— Sì, quando mi avrete detto chi siete e dove andate, — rispose
una voce che non era quella di Dinar.
</p>
<p>
Tabriz si era alzato vivamente, subito imitato da Hossein.
</p>
<p>
Il cuciniere era scomparso e invece, dinanzi alla porta, si trovava
un uomo barbuto, d'aspetto poco rassicurante, che aveva
nella larga fascia un vero arsenale fra pistole, <i>jatagan</i> e <i>kangiarri</i>,
accompagnato da una mezza dozzina d'usbeki, armati non meno
formidabilmente di lui.
</p>
<p>
— Chi sei e che cosa vuoi tu? — chiese Tabriz, afferrando
istintivamente la pesante scranna su cui si era seduto.
</p>
<p>
— Un ufficiale dell'Emiro di Bukara, — rispose l'uomo barbuto,
con alterigia, — snudando con un gesto tragico uno dei
suoi <i>kangiarri</i>.
</p>
<p>
— Allora mandami il cuciniere, onde ci prepari degli altri
pesci, così potrai assaggiarne anche tu in nostra compagnia.&nbsp;—
</p>
<p>
L'ufficiale aggrottò la fronte e fece un gesto sdegnoso.
</p>
<p>
— Io, con voi! — esclamò.
</p>
<p>
— Ehi, quell'uomo, — disse Tabriz, — ora sappi che questo signore,
che ha fatto colazione con me, è il nipote d'uno dei più
famosi <i>beg</i> della steppa dei Sarti. Giù il cappello!...
</p>
<p>
— Voi non siete altro che banditi, ricercati dal mio signore, — rispose
l'ufficiale. — Arrendetevi o vi faccio a pezzi...&nbsp;—
</p>
<p>
Non potè terminare la frase. Tabriz, preso da un'impeto di
<span class="pagenum" id="Page_244">[244]</span>
furore, aveva alzata la sedia e gliel'aveva scaraventata addosso
con tale impeto da farlo stramazzare al suolo più morto che vivo.
</p>
<p>
Gli uomini che lo accompagnavano si erano subito gettati
avanti coi <i>kangiarri</i> e cogli <i>jatagan</i> in mano, cercando d'irrompere
nella stanza e di precipitarsi addosso ai due turchestani.
</p>
<p>
Hossein che li teneva d'occhio, con una mossa fulminea aveva
sollevato la tavola e l'aveva scaraventata attraverso la porta,
sbarrando loro il passo.
</p>
<p>
— Addosso coi <i>kangiarri</i>, Tabriz! — gridò poi.
</p>
<p>
I sei usbechi, arrestati di colpo e spaventati anche dalla statura
imponente di Tabriz, avevano dato indietro, scaricando due
o tre colpi di pistola a casaccio.
</p>
<p>
Vedendo poi roteare in alto i due kangiarri dei turchestani,
ritennero più opportuno alzare i tacchi e scapparsene, senza occuparsi
del disgraziato ufficiale che era rimasto svenuto dinanzi
alla porta.
</p>
<p>
— Siamo stati traditi! — gridò Tabriz, che pareva in preda
ad un terribile accesso di collera. — Il <i>loutis</i> ci ha venduti!...
</p>
<p>
— Sì, il miserabile! — rispose Hossein.
</p>
<p>
— Gli strapperò il cuore!
</p>
<p>
— Ed io gli taglierò la testa!...
</p>
<p>
— Canaglia!...
</p>
<p>
— Birbante!...
</p>
<p>
— Ah!... C'è l'ufficiale!
</p>
<p>
— Buona presa, Tabriz!
</p>
<p>
— E buon ostaggio!... Vieni con me, mio caro.&nbsp;—
</p>
<p>
Allungò le braccia al di là della tavola, abbrancò il disgraziato
per la giubba e lo alzò come se fosse un fantoccio.
</p>
<p>
— Ecco di che rinforzare la nostra barricata, — disse. — Vedremo
se gli usbeki oseranno fucilarlo.
</p>
<p>
— Non migliorerà di molto la nostra situazione, Tabriz, — disse
Hossein. — Come potremo resistere noi, che abbiamo le
pistole scariche?
</p>
<p>
— E queste, signore? — disse il gigante, levando le due a
doppia canna, che portava alla cintura il prigioniero.
</p>
<p>
— Quattro palle valgono ancora qualche cosa, quando si sanno
mandare all'indirizzo giusto.
</p>
<p>
Vengano!... Ah!.... I birbanti!...
</p>
<p>
E quel cane di <i>loutis</i> diceva che questo era un villaggio di
<span class="pagenum" id="Page_245">[245]</span>
pescatori!... Non morrò contento se non gli mangerò il cervello
per lo meno.&nbsp;—
</p>
<p>
Due dozzine di usbeki erano comparsi a breve distanza dalla
casupola, armati non solo di pistole e di armi bianche, bensì
anche di moschettoni.
</p>
<p>
Li guidava un uomo piuttosto attempato, d'aspetto imponente,
che portava sul capo il turbante verde, il distintivo degli uomini
che hanno compiuto il pellegrinaggio alla Mecca e che perciò
hanno il diritto di essere considerati come una specie di santoni.
</p>
<p>
— Chi sarà quel brutto muso? — si chiese Tabriz, che lo
spiava attraverso il vano lasciato fra la sommità della tavola e la
volta della porta. — Non sarà il tuo turbante verde che ti salverà
dalle palle della pistola di questo imbecille.
</p>
<p>
Padrone, sei pronto? Qui si tratta di difendere la pelle e la
nostra libertà.
</p>
<p>
— Li aspetto, — rispose semplicemente Hossein, che si era
inginocchiato dietro alla tavola.
</p>
<p>
Cerchiamo di dare una buona lezione a questi furfanti.&nbsp;—
</p>
<div class="chapter">
<h2 id="cap10-2">CAPITOLO X.
<span class="smaller">L'assedio.</span></h2>
</div>
<p>
Gli usbeki che, dal primo ricevimento avuto, avevano compreso
di aver da fare con due, pronti a qualunque sbaraglio e ben decisi
a difendere la loro vita, giunti a cinquanta passi dalla catapecchia,
si erano fermati per consigliarsi sul miglior mezzo di
marciare all'attacco.
</p>
<p>
Temendo di ricevere qualche scarica, si erano stesi al suolo,
dietro una macchia di cespugli, forse coll'intenzione di aprire il
fuoco, tenendosi dietro quel riparo che, se non li copriva dalle
palle, per lo meno li nascondeva.
</p>
<p>
— Uhm! — disse Tabriz, che li spiava. — Non mi sembrano
molto coraggiosi i soldati dell'Emiro.
</p>
<p>
Con due dozzine d'uomini, a quest'ora avrei dato l'assalto
anche al ridotto.
</p>
<p>
— La partita non è ancora cominciata, — rispose Hossein,
che non condivideva l'ottimismo del gigante. — Tu hai dimenticato
<span class="pagenum" id="Page_246">[246]</span>
che sul ridotto vi sono dei falconetti e che questa catapecchia
ha le muraglie di fango.&nbsp;—
</p>
<p>
In quell'istante un colpo di fucile partì dietro il cespuglio, ed
una palla si piantò profondamente nella tavola che serviva da
barricata.
</p>
<p>
Tabriz fece un salto, riparandosi dietro lo stipite della porta.
</p>
<p>
— Pare che si siano finalmente decisi, — disse, sorridendo. — Sono
di una prudenza che rasenta quella dei conigli.
</p>
<p>
— Non esporti, Tabriz.
</p>
<p>
— Lascerò a loro sprecare le munizioni, signore. Ci tengo
anch'io a non farmi crivellare, almeno fino al giorno che ti avrò
vendicato.
</p>
<p>
— Taci! — disse Hossein con voce sorda.
</p>
<p>
— Sì, è meglio lasciar parlare gli archibugi e le pistole,
per ora.&nbsp;—
</p>
<p>
Una scarica tenne dietro alle sue parole. Le palle si piantarono
nelle pareti di fango e nella tavola e alcune perfino sul soffitto.
</p>
<p>
— Padrone, — disse ad un tratto il gigante. — Non spaventarti
se io griderò, anzi farai meglio ad imitarmi.
</p>
<p>
— Perchè?
</p>
<p>
— Lascia fare a me. La mia idea mi sembra buona.&nbsp;—
</p>
<p>
Una seconda scarica rintronò, avvolgendo il cespuglio d'una
nuvola di fumo.
</p>
<p>
Tabriz aveva mandato un urlo, come d'un uomo colpito
a morte.
</p>
<p>
— Grida anche tu, padrone, — disse poi subito. — Forte!...
Forte!...&nbsp;—
</p>
<p>
Quantunque Hossein non riuscisse a comprendere il piano del
gigante, aveva mandato a sua volta un lungo urlo.
</p>
<p>
— Ed ora silenzio, — aveva sussurato Tabriz. — Fingiamo
di essere morti.&nbsp;—
</p>
<p>
Gli usbeki, che avevano udite quelle due grida, si erano prontamente
alzati coi moschettoni ancor fumanti, guardando la
casupola.
</p>
<p>
Stettero qualche minuto immobili, poi, non udendo alcun rumore,
nè vedendo ricomparire i due assediati, fecero alcuni passi
innanzi, incoraggiati dai sagrati del capo.
</p>
<p>
Gli usbeki, credendo che gli assediati fossero stati veramente
uccisi dalla seconda scarica, si erano fatti animo e s'avanzavano,
<span class="pagenum" id="Page_247">[247]</span>
lentamente però, cercando di scoprire, dietro la tavola che ostruiva
la porta, i due cadaveri.
</p>
<p>
Erano tanto sicuri di trovarli morti o agonizzanti, che non
avevano nemmeno presa la precauzione di ricaricare i loro moschettoni.
</p>
<p>
— Attento, padrone, — sussurrò Tabriz che si teneva sempre
nascosto dietro lo stipite della porta. — Salta la tavola e piomba
su quei furfanti.
</p>
<p>
— Ho il <i>kangiarro</i> ben saldo in mano.
</p>
<p>
Il capo degli usbeki, che era dinanzi a tutti e che impugnava
una specie di scimitarra assai ricurva e dalla lama larghissima,
giunto a quattro o cinque passi dalla porta si fermò, gridando:
</p>
<p>
— Vi arrendete?&nbsp;—
</p>
<p>
Nessuno rispose.
</p>
<p>
— Sono proprio morti, — disse poi, volgendosi verso i suoi
uomini. — Non mi aspettavo che tiraste così bene.&nbsp;—
</p>
<p>
I ventiquattro uomini si fecero coraggiosamente innanzi per
rimuovere la tavola, quando d'un tratto
videro il gigantesco
Tabriz e Hossein varcarla con un solo salto e piombare in mezzo
a loro.
</p>
<p>
— <i>Uran!... Uran!</i>...&nbsp;—
</p>
<p>
Il terribile grido degli scorridori della steppa turchestana lanciato
dai due assediati, fu accompagnato da due colpi di <i>kangiarro</i>
che fecero stramazzare a terra due usbeki colle gole
squarciate.
</p>
<p>
— Sotto, padrone! — urlò Tabriz, che menava disperatamente
le mani.
</p>
<p>
— Cacciamo questi poltroni.&nbsp;—
</p>
<p>
Quell'attacco fulmineo e soprattutto la vista di quel colosso,
sconcertò gli assedianti. Spararono appena qualche colpo di pistola,
poi volsero i tacchi come lepri. Anche il loro comandante,
che era sfuggito per un vero miracolo ad un colpo di kangiarro,
vibratogli da Hossein, se l'era data a gambe non meno velocemente
degli altri.
</p>
<p>
— Credo che per ora ne abbiano abbastanza, — disse Tabriz,
rifugiandosi prontamente entro la catapecchia. — Guardati dalle
palle, signore.
</p>
<p>
Ci tempesteranno di certo.
</p>
<p>
— Finchè adopreranno i fucili non avremo molto da temere,
<span class="pagenum" id="Page_248">[248]</span>
— rispose Hossein, che si era coricato dietro la parete. — Il mio
timore è che si servano dei falconetti che abbiamo veduto sul
ridotto.
</p>
<p>
— Pare che per ora non ci abbiano pensato, signore. La faccenda
si guasterebbe troppo presto, non potendo queste muraglie
resistere a simili tiri.
</p>
<p>
— Che cosa fanno dunque quei poltroni?
</p>
<p>
— Ci spiano, signore, e tengono un secondo consiglio. Pare che
piaccia più ai bukari parlare che menare le mani.
</p>
<p>
To'!... M'ingannavo: ecco che si preparano a consumare un
po' di polvere dell'Emiro.&nbsp;—
</p>
<p>
Sette od otto colpi di fucile vennero sparati dietro al cespuglio,
producendo molto baccano e molto fumo, ma niente di più
perchè le palle di quei vecchi moschettoni non riuscivano ad attraversare
le muraglie di fango, anzi nemmeno la tavola che
aveva uno spessore non comune.
</p>
<p>
— Avanti!... Musica!... — disse Tabriz che pareva si divertisse
immensamente. — Ci vuol ben altro che le vostre palle, stupidi!...
Bisogna venirci a scovare col <i>kangiarro</i> in pugno, miei cari, e...&nbsp;—
</p>
<p>
Si era interrotto bruscamente ed aveva spiccato un salto verso
la tavola senza prendersi alcun pensiero delle palle che continuavano
a fioccare con un lungo mugolìo.
</p>
<p>
— Tabriz, che cosa fai? — gridò Hossein.
</p>
<p>
— Il miserabile!...
</p>
<p>
— Chi?...
</p>
<p>
— Il <i>loutis</i>.
</p>
<p>
— Con gli usbeki?...
</p>
<p>
— Sì, padrone.... Canaglia, si è nascosto, ma lo terrò d'occhio!...
È necessario che l'uccida!...
</p>
<p>
— Via di lì, Tabriz!...
</p>
<p>
— Hai ragione, padrone. Sono uno stupido a espormi così...
un po' più basso e la mia testa scoppiava.&nbsp;—
</p>
<p>
Una palla aveva attraversato il suo cappello portandoglielo
via dal capo.
</p>
<p>
— Hai veduto, Tabriz?&nbsp;—
</p>
<p>
Gli spari si succedevano senza tregua. I bukari facevano grande
spreco di munizioni, senza ottenere alcun successo, poichè i due
assediati si guardavano bene dal mostrarsi.
</p>
<p>
La fucilata durò una buona mezz'ora, poi parve che gli assedianti
<span class="pagenum" id="Page_249">[249]</span>
si fossero finalmente accorti dell'inutilità dei loro tiri, poichè
il fuoco bruscamente cessò.
</p>
<p>
— Tabriz, — disse Hossein, — che vengano all'attacco?
</p>
<p>
— Mi pare che non ne abbiano l'intenzione, almeno pel momento, — rispose
il gigante, che li spiava per una fessura lasciata
fra la tavola e lo stipite della porta.
</p>
<p>
— Che ci cannoneggino?
</p>
<p>
— Eh, non lo so, mio signore, tuttavia non sono molto
tranquillo.
</p>
<p>
— Io vorrei sapere come finirà quest'avventura.
</p>
<p>
— Li vedi ancora?
</p>
<p>
— No, sono tutti scomparsi, signore.
</p>
<p>
— Saranno andati a far colazione.
</p>
<p>
— E noi?
</p>
<p>
— Cerchiamo: quel maledetto taverniere avrà qualche cosa
da porci sotto i denti.
</p>
<p>
Guarda i bukari tu, signore, mentre io frugo.&nbsp;—
</p>
<p>
Nella stanza non vi erano che alcune casse addossate alle
pareti ed un vecchio cofano tarlato su cui trovavasi un pagliericcio
che doveva servire da letto al proprietario della casupola.
</p>
<p>
Tabriz aprì le une e l'altro e fu tanto fortunato da trovare
una mezza dozzina di gallette di maiz, nonchè una terrina di
pesci già cucinati e conservati nel grasso di cammello.
</p>
<p>
— E vi è anche lì in quell'angolo un fiasco di <i>kumis</i>, — disse
il brav'uomo, fregandosi le mani. — Per un paio di giorni i viveri
sono assicurati ed in quarant'otto ore possono succedere
molte cose.
</p>
<p>
Padrone, si degnano mostrarsi?
</p>
<p>
— Non vedo nessuno, Tabriz, — rispose Hossein. — Si direbbe
che hanno abbandanato il villaggio.
</p>
<p>
Che se ne siano proprio andati?&nbsp;—
</p>
<p>
Il gigante non rispose. Il giovane, non ottenendo risposta, si
volse e vide Tabriz curvo verso una delle quattro pareti, che rimuoveva
una tavola di quercia che era incastrata nel fango.
</p>
<p>
— Che cosa cerchi? — chiese Hossein.
</p>
<p>
— Dietro questa tavola vi deve essere qualche cosa, — rispose
il gigante. — Resiste!... Eh cederà alle mie braccia!...&nbsp;—
</p>
<p>
Con uno sforzo la strappò mettendo allo scoperto un'apertura
che aveva non meno di un mezzo metro di circonferenza, che
<span class="pagenum" id="Page_250">[250]</span>
pareva mettesse in qualche caverna sotterranea o per lo meno in
qualche cantina.
</p>
<p>
— To'! — esclamò.
</p>
<p>
— Signore, mettiti a guardia della porta: io parto in ispezione.
</p>
<p>
— Per dove?
</p>
<p>
— Lo saprai presto.
</p>
<p>
Il gigante scivolò attraverso l'apertura e scomparve.
</p>
<p>
Hossein si era subito ricollocato dietro alla tavola che serviva
di barricata, senza però riuscire a scorgere nessun usbeko.
</p>
<p>
Erano occupati gli assedianti a studiare qualche nuovo mezzo
per far capitolare gli assediati o, disperando di riuscire nel loro
intento, avevano preso il largo sulle loro barche? A dire il vero
Hossein non prestava molta fede alla loro scomparsa, essendo in
buon numero e potendo reclamare per di più l'aiuto dei pastori,
pure loro sudditi dell'Emiro.
</p>
<p>
Il giovane era a questo punto delle sue riflessioni, quando un
getto di fumo irruppe bruscamente attraverso la porta, costringendolo
a dare indietro.
</p>
<p>
Qualcuno doveva aver gettato qualche fastello di legna accesa
alla base della parete, coll'evidente intenzione di allontanare i
due assediati.
</p>
<p>
— Altro che scappati! mormorò Hossein.
</p>
<p>
Un colpo di tosse gl'impedì di parlare. Un altro getto di fumo
era entrato, proveniente dall'altra parete ed era quello così acre,
così puzzolente, da obbligare il giovane a fare altri due passi
indietro.
</p>
<p>
— L'<i>alfek</i> — esclamò. — L'erba puzzolente degli stagni
amari!.. Ora ci affumicheranno per bene e non so se potremo
resistere a lungo.
</p>
<p>
— Per tutti i diavoli dell'universo! — gridò in quel momento
una voce dietro di lui, interrotta da due colpi di tosse. Giungo
in buon punto.
</p>
<p>
— Tabriz!...
</p>
<p>
— Eccomi, signore.
</p>
<p>
— Stanno per prenderci. Il vento soffia dinanzi a noi e fra
poco la camera sarà piena.
</p>
<p>
— Non siamo presi affatto, signore. Seguimi subito, prima
che s'accorgano della nostra fuga dobbiamo essere lontani. Ah!...
Ah!... Che bel giuoco!&nbsp;—
</p>
<p>
<span class="pagenum" id="Page_251">[251]</span>
</p>
<p>
Se il gigante rideva, voleva significare che le cose non andavano
così male come credeva Hossein.
</p>
<p>
Questi senza perdere tempo in chiedere spiegazioni, si era slanciato
dietro al fedele servo che si era nel frattempo riempito le
tasche di gallette e anche di pesci, poco badando se si ungeva
di grasso di cammello.
</p>
<p>
— Attàccati alla mia zimarra, padrone — gridò Tabriz. — Tu
non hai gli occhi dei gatti.
</p>
<p>
— E dove mi conduci?...
</p>
<p>
— Non occupartene pel momento. Corri sempre dietro di me,
o quel fumo puzzolente ci raggiungerà e cadremo a mezza via.&nbsp;—
</p>
<p>
Il gigante camminava in fretta, colle braccia allargate, per
toccare le due pareti del passaggio e pareva proprio che ci vedesse,
perchè non esitava un solo istante a spingersi innanzi.
</p>
<p>
Hossein invece non riusciva a scorgere assolutamente nulla,
non filtrando il menomo raggio di luce in quel corridoio tenebroso.
</p>
<p>
Dapprima scesero, poi, dopo aver percorso un centinaio di metri,
cominciarono a salire, senza però che l'oscurità si dileguasse.
</p>
<p>
— Ci siamo, — disse ad un tratto il gigante. — Ecco l'aria
fresca del colle che giunge.
</p>
<p>
Ancora quindici o venti passi ed i falconetti lavoreranno.
</p>
<p>
— I falconetti!... Sei diventato pazzo, Tabriz.
</p>
<p>
— Oh! Vedrai padrone, come li prenderemo alle spalle! Voglio
affogarli tutti nel fiume, compreso il <i>loutis</i>.
</p>
<p>
Alt!... Ecco la porta!&nbsp;—
</p>
<p>
Tabriz si era fermato di colpo.
</p>
<p>
Le sue mani scorsero su una superficie metallica, poi, trovata
la maniglia, spinse con forza.
</p>
<p>
Tosto un fascio di luce illuminò il corridoio.
</p>
<p>
— Una porta di ferro? chiese Hossein sottovoce.
</p>
<p>
— Sì mio signore.
</p>
<p>
— Dove mette?
</p>
<p>
— Non saresti capace d'indovinarlo.
</p>
<p>
— Non farmi perdere la pazienza.
</p>
<p>
— Vieni.&nbsp;—
</p>
<p>
Attraversarono la porta e si trovarono in una specie di magazzino
che era ingombro di casse e di botti e che riceveva la
luce da due strette feritoie.
</p>
<p>
— Dove siamo dunque? — ripetè Hossein, impazientito.
</p>
<p>
<span class="pagenum" id="Page_252">[252]</span>
</p>
<p>
— In una polveriera. Queste botti e queste casse sono piene
di munizioni. Me ne sono assicurato prima.
</p>
<p>
— Tabriz, mi hai condotto nel ridotto che abbiamo veduto
quando siamo sbarcati?
</p>
<p>
— Sì, mio signore.
</p>
<p>
— Siamo entrati nella tana dei lupi di Bukara. Non ci faranno
a pezzi ora?...
</p>
<p>
— Non lo credo. Intanto chiudiamo la porta e spranghiamola,
giacchè vedo qui delle sbarre di ferro.
</p>
<p>
È solida e non cederà facilmente ed i bukari, che ci assediavano,
non potranno entrare nel corridoio prima di parecchie ore.
</p>
<p>
— Sei certo che non ci sia nessuno nel ridotto?
</p>
<p>
— Prima non ho udito alcun rumore e non ho veduto nessuno.
Tutti i bukari devono trovarsi sulla riva del fiume in attesa di
vederci uscir dalla taverna.
</p>
<p>
Seguimi, signore.&nbsp;—
</p>
<p>
Attraversarono il magazzino e si trovarono in una specie di
scuderia, dove quattro bellissimi cavalli persiani stavano riempiendosi
di erbe profumate.
</p>
<p>
— Ecco, per guadare il fiume e correre attraverso la nostra
steppa, — disse Tabriz.
</p>
<p>
— E superbi, — aggiunse Hossein.
</p>
<p>
— Taci, padrone.
</p>
<p>
— Che cos'hai udito?
</p>
<p>
— Una porta scricchiolare.
</p>
<p>
— Che i bukari vengano a rifornirsi di munizioni?
</p>
<p>
— Non ci mancherebbe altro!&nbsp;—
</p>
<p>
Vedendo in un angolo un mucchio di fieno abbastanza alto
da celarli entrambi, vi si gettarono dietro armando precipitosamente
le pistole.
</p>
<p>
Un passo pesante e cadenzato s'avanzava risuonando entro
una specie di corridoio, che poteva anche essere un'opera coperta
conducente al ridotto, avendo Tabriz scorto delle feritoie.
</p>
<p>
Poco dopo un vecchio bukaro, armato d'archibugio, entrava
nella scuderia dirigendosi verso il magazzino delle munizioni.
</p>
<p>
Tabriz aveva fatto atto d'alzarsi, ma Hossein l'aveva subito
trattenuto, sussurrandogli:
</p>
<p>
— Lascialo andare: potrebbe dare l'allarme. Quando si sarà
rifornito di palle e di polvere tornerà sulle rive del fiume.
</p>
<p>
<span class="pagenum" id="Page_253">[253]</span>
</p>
<p>
Così infatti accadde. Il bukaro uscì dal magazzino, portando
due sacchetti che dovevano essere pieni di munizioni e se ne andò
come era venuto, senza essersi accorto di nulla.
</p>
<p>
Quando non udirono più i passi, i due turchestani balzarono
in piedi nel medesimo tempo.
</p>
<p>
— Presto, padrone — disse Tabriz.
</p>
<p>
Attraversarono rapidamente l'opera coperta e sbucarono finalmente
all'aperto, dinanzi alla batteria che era composta di quattro
falconetti installati su un terrapieno.
</p>
<p>
Nessuna sentinella vegliava. A quanto pareva, il capo, sicuro
di non venir assalito da nessuno, aveva fatto scendere tutti i
suoi uomini per dare l'attacco alla casupola.
</p>
<p>
Tabriz fece una rapida esplorazione e trovata la porta che,
dal sentiero fiancheggiante la collinetta, metteva nel ridotto, la
chiuse con fragore, sbarrandola con una grossa trave.
</p>
<p>
— Ed ora, padrone, rideremo, — disse il gigante.
</p>
<div class="chapter">
<h2 id="cap11-2">CAPITOLO XI.
<span class="smaller">La sconfitta degli usbeki.</span></h2>
</div>
<p>
Come abbiamo detto, quella specie di fortino, destinato a difendere
i guadi dell'Amu-Darja, che si trovavano in quel punto
della frontiera, sorgeva su una collinetta non più alta d'un centinaio
di metri e che probabilmente era l'unica che sorgesse nella
steppa occidentale.
</p>
<p>
Non era un gran che, tuttavia si componeva d'un gruppetto
di fabbricati costruiti con mattoni cotti al sole e uniti con fango,
che si stringevano addosso ad un terrapieno munito di merlature
e difeso da quattro falconetti con palle da una libbra.
</p>
<p>
Tabriz e Hossein, appena chiusa la porta, erano saliti sul terrapieno
da dove potevano dominare tutto il villaggio e anche un
tratto dell'Amu-Darja.
</p>
<p>
Di lassù scorsero subito la catapecchia del trattore, che si
trovava isolata all'estremità meridionale del villaggio.
</p>
<p>
Fastelli di legna puzzolente bruciavano dinanzi alla porta,
mandando in aria grosse nubi di fumo nerastro e, poco distante,
<span class="pagenum" id="Page_254">[254]</span>
i bukari in agguato, dietro ai cespugli, coi fucili in mano, pronti
a salutare gli assediati con una scarica e impedire la loro fuga.
</p>
<p>
Erano una quarantina, tutti bene armati; ed a loro si erano
aggiunti alcuni pescatori, forse più per curiosità che per aiutarli
validamente, non avendo che fiocine e qualche scure.
</p>
<p>
Tabriz ad un tratto fece un balzo.
</p>
<p>
— Il <i>loutis</i>! — esclamò.
</p>
<p>
— Dov'è?
</p>
<p>
— Eccolo là che attraversa il fiume su una barca, con due
cavalli.
</p>
<p>
— Che fugga?
</p>
<p>
— Scommetterei che quel birbante ha ricevuto il prezzo del
tradimento e che ora si mette in salvo.
</p>
<p>
— Non dobbiamo lasciarcelo scappare, Tabriz, — disse Hossein
con impeto. — Voglio avere quell'uomo nelle mie mani.
</p>
<p>
— Perché padrone?
</p>
<p>
— Perchè ho il sospetto che egli sia una delle Aquile pagate
da Abei.
</p>
<p>
— Aspetta un momento, padrone. Gli fracasserò la barca.
</p>
<p>
— Lo voglio vivo ti ho detto.
</p>
<p>
— Farò il possibile. Tu tira sugli usbeki, io su quel cane e sul
suo compagno, che mi sembra sia il taverniere.&nbsp;—
</p>
<p>
Esaminarono i falconetti.
</p>
<p>
— Carichi tutti, — disse il gigante.
</p>
<p>
— Mira giusto.
</p>
<p>
— E tu getta a terra più bukari che puoi.&nbsp;—
</p>
<p>
Si curvarono sui due piccoli pezzi che formavano le due
estremità della batteria, abbassandoli fino al punto esatto di mira,
poi diedero fuoco alle micce, che stavano chiuse in una cassetta.
</p>
<p>
— Ci sono — disse Hossein.
</p>
<p>
Una fortissima detonazione scosse l'aria e il proiettile andò a
cadere in mezzo agli usbeki facendone stramazzare due al suolo.
</p>
<p>
Un momento dopo anche Tabriz faceva fuoco, spaccando la
poppa della barca sulla quale si trovavano Karaval e Dinar.
</p>
<p>
Vi fu fra i bukari un momento di stupore impossibile a descriversi,
poi vedendo ondeggiare sul ridotto due nuvole di fumo e
temendo una nuova scarica si dispersero in tutte le direzioni,
urlando e bestemmiando.
</p>
<p>
<span class="pagenum" id="Page_255">[255]</span>
</p>
<p>
— Agli altri due padrone, — disse Tabriz. — Non lasciamo a
loro il tempo nè di rimettersi dallo spavento, nè di radunarsi.
</p>
<p>
— Non aver fretta: non sprechiamo colpi.
</p>
<p>
— Vi è il magazzino che ci provvederà, signore.
</p>
<p>
— La barca affonda!...
</p>
<p>
— Ma troppo tardi, signore.
</p>
<p>
Ecco che quei birbanti sono già a cavallo e si dirigono verso
la riva.
</p>
<p>
Ecco là il guado!... Ne approfitteremo.&nbsp;—
</p>
<p>
Karaval e Dinar, vedendo la barca affondare, si erano gettati
risolutamente in acqua costringendo i cavalli ad imitarli.
</p>
<p>
Trovandosi in quel momento a poche diecine di passi dalla riva
ed in un luogo ove l'acqua era bassa, avevano attraversata rapidamente
la distanza, mettendosi in salvo sotto gli alberi.
</p>
<p>
— Ah! Signore! — esclamò, vedendoli scomparire. — Perchè
non mi hai permesso di ammazzarli.
</p>
<p>
Hossein non ebbe il tempo di rispondergli. Urla feroci erano
scoppiate alla base della collinetta, accompagnate da parecchi colpi
di fucile.
</p>
<p>
I bukari avevano compreso con chi avevano da fare, e chi
erano gli uomini che li cannoneggiavano, e forti del numero si
preparavano alla riscossa.
</p>
<p>
— Padrone, — disse Tabriz, la cui fronte si era annuvolata, — scarica
gli altri due pezzi, mentre io vado a far provvista di
munizioni.
</p>
<p>
— Porta anche dei fucili e conduci due cavalli dietro la porta, — rispose
Hossein. — Teniamoci pronti a fuggire.&nbsp;—
</p>
<p>
Mentre Tabriz s'allontanava correndo, il coraggioso giovane
sporse il capo fra due merli per meglio osservare dove si trovavano
i nemici.
</p>
<p>
Tenendosi nascosti dietro le rocce, erano già giunti alla base
del sentiero e si spingevano animosamente innanzi, incoraggiati
dai sagrati tuonanti del loro capo.
</p>
<p>
— Li prenderò d'infilata, — mormorò Hossein. — Si presentano
in linea profonda e due palle faranno un bel vuoto se ben
dirette.&nbsp;—
</p>
<p>
Senza occuparsi dei colpi d'archibugio, che non potevano offenderlo,
essendo riparato dalle grosse merlature del ridotto, mise in
<span class="pagenum" id="Page_256">[256]</span>
batteria i due falconetti ancora carichi, in modo che le palle infilassero
il sentiero, e uno dopo l'altro, li scaricò!
</p>
<p>
Il primo colpo portò via la testa al comandante che precedeva
la truppa; il secondo mandò a gambe all'aria una mezza dozzina
d'usbeki.
</p>
<p>
Gli altri s'arrestarono un momento, come se indecisi fra il continuare
la marcia o darsela a gambe. La morte del loro capo li
decise. Volsero le spalle e discesero a corsa sfrenata il sentiero,
dirigendosi verso il fiume, dove si trovavano parecchie barche ancorate
sulla riva.
</p>
<p>
Quando Tabriz giunse colle munizioni per le due bocche da
fuoco, si erano già imbarcati tutti e aiutati dai pescatori scendevano,
arrancando disperatamente l'Amu-Darja.
</p>
<p>
— Giungi tardi, — gli disse Hossein. — Ormai siamo padroni
del villaggio.
</p>
<p>
— Fuggiti? — chiese il gigante.
</p>
<p>
— Non si scorgono quasi più.
</p>
<p>
— Che siano andati in cerca di rinforzi?
</p>
<p>
— È probabile, Tabriz, e noi non saremo così sciocchi d'aspettarli.
</p>
<p>
— Lo credo, padrone.
</p>
<p>
— I cavalli?
</p>
<p>
— Sono pronti: ho scelto i due migliori.
</p>
<p>
— I fucili?
</p>
<p>
— Ne ho appesi due a ciascuna sella. Non vi era da scegliere
nel magazzino.
</p>
<p>
— A cavallo prima che tornino e guadiamo subito il fiume.&nbsp;—
</p>
<p>
Scesero di corsa lo spalto del ridotto e corsero verso la porta
dietro la quale si trovavano i cavalli, i più belli dei quattro, che
erano nella scuderia.
</p>
<p>
Traversarono quella specie di saracinesca gettata su un profondo
fossato, balzarono in sella e scesero di galoppo il sentiero.
</p>
<p>
Il villaggio era stato completamente abbandonato. Usbeki e
pescatori, temendo di venire mitragliati dai quattro falconetti,
che si trovavano sul ridotto, si erano messi frettolosamente in
salvo.
</p>
<p>
— Se non salviamo la pelle questa volta, non la salveremo
più, — disse Tabriz. — Alì e Maometto hanno giurato di proteggerci.
</p>
<p>
<span class="pagenum" id="Page_259">[259]</span>
</p>
<p>
— Sì, e per punire il miserabile che ha ingannato mio zio,
che ha cercato di assassinarci e che mi ha rubato Talmà! — rispose
Hossein con intraducibile accento d'odio. — Ecco la vendetta che
comincia. La steppa turanica sta dinanzi a noi!.. Al guado, Tabriz!...
</p>
<p>
— Questi cavalli non avranno paura dell'acqua, — rispose il
gigante.
</p>
<p>
I cavalli non opposero alcuna resistenza e balzarono nel fiume
sollevando due altissime ondate. Il fondo esisteva a qualche metro
al di sotto, sicchè i due animali poterono avanzarsi senza correre
alcun pericolo di sprofondare.
</p>
<p>
I due turchestani in meno di dieci minuti attraversarono il
fiume, salendo la riva che in quel luogo non era molto ripida.
</p>
<p>
— Sulle tracce del loutis e del suo compagno, Tabriz, — disse
Hossein.
</p>
<p>
— Hanno già lasciato come un varco fra queste erbe, — rispose
il gigante. — Non faticheremo molto a seguirli.
</p>
<p>
Saranno già lontani, tuttavia un'ora di vantaggio non sarà
gran cosa.
</p>
<p>
— Batti i fianchi dei cavalli.&nbsp;—
</p>
<p>
Si erano appena lanciati sotto le piante, quando un colpo di
fucile rimbombò accompagnato dal grido:
</p>
<p>
— Alt!.. Siete presi!...
</p>
<p>
— L'archibugio, Tabriz! — urlò Hossein.
</p>
<p>
— È pronto — rispose il gigante.
</p>
<p>
— Ventre a terra!
</p>
<p>
— E carichiamo, — aggiunse Tabriz.
</p>
<p>
Quella minaccia fortunatamente non ebbe altro seguito, sicchè
i due turchestani, con non poca sorpresa, poterono oltrepassare
indisturbati la zona alberata e raggiungere l'immensa steppa degli
Illiati, confinante con quella dei Sarti.
</p>
<p>
— Ecco la libertà! — gridò Tabriz.
</p>
<p>
— E la vendetta, — aggiunse Hossein i cui occhi si erano
accesi d'una terribile fiamma. — Siamo sempre sulla traccia del
loutis?
</p>
<p>
— Sì, padrone, non la perderò più. Ecco dove sono passati i
due cavalli. Le erbe non si sono ancora raddrizzate.
</p>
<p>
— Che gli usbechi si siano rassegnati?
</p>
<p>
— Lo credo, signore.&nbsp;—
</p>
<p>
La steppa verdeggiante, quella superba pianura che pareva un
<span class="pagenum" id="Page_260">[260]</span>
oceano di erbe, quasi sempre in movimento come le onde instabili,
quantunque non ne possedesse il muggito sinistro ed impressionante,
s'apriva dinanzi a loro.
</p>
<p>
In mezzo si vedeva netto il solco aperto dai due cavalli montati
dal <i>loutis</i> e dal suo compagno, non avendo avuto il tempo, le
erbe, calpestate dai robusti zoccoli dei due corridori, di rialzarsi.
</p>
<p>
Il sole volgeva ormai al tramonto e si tuffava in un nimbo
d'oro porpureo, ma la luna non doveva tardare ad alzarsi e piena
di splendore.
</p>
<p>
Sull'immensa pianura non si scorgeva nulla, affatto nulla: nè
tende d'Illiati, nè gruppi di cammelli o di cavalli pascolanti, nè
i due fuggiaschi. Tuttavia nè Tabriz, nè Hossein disperavano di
raggiungere l'uomo che li aveva così vilmente traditi e che per
poco non era stata la causa della loro morte o per lo meno della
loro prigionìa.
</p>
<p>
— Prima che raggiungano le rive del mar Nero o le frontiere
della Persia, piomberemo loro addosso, — diceva Tabriz. — È impossibile
che abbiano potuto trovare cavalli più rapidi dei nostri.
</p>
<p>
— Dove credi che fuggano?
</p>
<p>
— Verso la frontiera persiana piuttosto che verso il mar Nero.
</p>
<p>
— In tal caso saranno costretti a passare per la steppa dei Sarti.
</p>
<p>
— Certo, padrone.
</p>
<p>
— Quell'uomo mi occorre, Tabriz. Sarà un testimonio prezioso.
</p>
<p>
— Che io vorrei uccidere prima di tradurlo dinanzi a tuo zio.
</p>
<p>
— E avresti torto.
</p>
<p>
— Può darsi, signore. Eh!...
</p>
<p>
— Cos'hai!
</p>
<p>
— Due punti neri all'orizzonte.
</p>
<p>
— I fuggiaschi?
</p>
<p>
— Potrebbero essere anche lepri, signore. Il sole sparisce e la
luce fugge rapidamente.
</p>
<p>
Aspettiamo la luna.&nbsp;—
</p>
<p>
Hossein con una strappata improvvisa arrestò il suo cavallo e
guardò attentamente la sterminata pianura, che si estendeva a perdita
di vista dinanzi a lui.
</p>
<p>
— Sì, due punti neri — disse poi. — Lupi no, mi sembrano cavalli.
</p>
<p>
— Ragione di più per affrettarci, signore.&nbsp;—
</p>
<p>
I due cavalli, che valevano i farsistani del vecchio <i>beg</i>, ripartirono
ventre a terra, aspirando rumorosamente l'aria.
</p>
<p>
<span class="pagenum" id="Page_261">[261]</span>
</p>
<p>
In quel momento il sole scomparve e l'oscurità piombò sulla
steppa, dopo un brevissimo crepuscolo.
</p>
<p>
— Signore, — disse Tabriz. — Rallentiamo e aspettiamo la
luna. Non tarderà a mostrarsi.
</p>
<p>
— Allora li raggiungeremo di notte.
</p>
<p>
— È quello che desidererei. In qualche luogo si fermeranno,
signore. I loro cavalli non sono già di ferro e avranno bisogno di
un po' di riposo.&nbsp;—
</p>
<p>
Misero i due corridori al passo, attendendo pazientemente il
sorgere dell'astro notturno. Una pallida luce, che accompagnava
quella delle stelle prossime all'orizzonte, annunciava già la sua
imminente comparsa.
</p>
<p>
Tabriz teneva gli occhi fissi sul sentiero aperto dai fuggiaschi,
temendo di smarrirlo, quantunque quel solco fosse così largo e
così marcato fra le altissime erbe, da non potersi ingannare sulla
sua direzione.
</p>
<p>
Non era trascorso un quarto d'ora, quando un grande disco,
simile ad una lastra di rame infuocato, sorse quasi improvvisamente
all'estremità dell'immensa pianura erbosa, proiettando per
alcuni minuti, un immenso fascio di luce rossa che diventava
rapidamente azzurrognola.
</p>
<p>
— Ecco la luna che viene in nostro aiuto, — disse Tabriz.&nbsp;—
</p>
<p>
Ci vedremo come in pieno giorno e scopriremo ben presto i fuggiaschi.
</p>
<p>
Su questo mare di verzura i loro cavalli si distingueranno
senza alcuna fatica.
</p>
<p>
To', non vedo più le due macchie nere. Che si siano fermati
in qualche luogo?
</p>
<p>
— O che accorgendosi di essere seguiti abbiano forzate le
loro cavalcature e che abbiano guadagnato su di noi qualche altro
miglio?
</p>
<p>
— È impossibile signore che i loro cavalli possano competere
con questi. Devono essersi fermati in qualche luogo e ti consiglierei
di procedere con cautela.
</p>
<p>
Sono in due e noi pure siamo in due e potrebbero essere buoni
bersaglieri, quantunque non abbia mai udito che un loutis ed un
taverniere siano diventati di punto in bianco guerrieri.
</p>
<p>
— Ti ho detto che io sospetto invece che quel falso ammaestratore
di scimmie fosse un bandito della steppa.
</p>
<p>
<span class="pagenum" id="Page_262">[262]</span>
</p>
<p>
— Ah!... La cosa sarebbe ben diversa. Ragione di più per diventare
prudenti.
</p>
<p>
— Mettiamo allora i cavalli al trotto.
</p>
<p>
— E armiamo gli archibugi, padrone. Possiamo essere costretti
a rispondere da un momento all'altro.&nbsp;—
</p>
<p>
Strinsero le briglie e le ginocchia, obbligando i due persiani a
moderare il loro slancio impetuoso e si rizzarono sulle staffe per
abbracciare maggior orizzonte. Cercavano un punto luminoso che
indicasse l'accampamento dei due fuggiaschi.
</p>
<p>
— Nulla, — continuava a brontolare Tabriz. — È un agguato
che ci preparano. Io lo sento o meglio lo fiuto come i lupi che
sentono la preda.
</p>
<p>
Ecco il momento di stare in guardia e di sorprendere invece
loro, giacchè il padrone vuole averli in mano vivi.&nbsp;—
</p>
<p>
Continuarono a galoppare per una quindicina di minuti, poi
Tabriz, che precedeva Hossein per difenderlo da qualche improvvisa
scarica, rattenne violentemente il proprio cavallo, dicendo rapidamente:
</p>
<p>
— Alt, padrone!...
</p>
<p>
— Siamo giunti?
</p>
<p>
— Inalbera il cavallo!&nbsp;—
</p>
<p>
Un lampo illuminò la steppa a dieci o dodici passi dinanzi a
loro, seguito dal rombo d'un grosso moschetto.
</p>
<p>
Il cavallo di Tabriz che sotto un vigoroso colpo di tallone si
era alzato sulle zampe deretane, cadde di quarto trascinando il cavaliere.
</p>
<p>
Hossein afferrò uno dei due archibugi che gli pendevano dalla
sella e sparò a casaccio a fior di terra.
</p>
<p>
Un grido echeggiò fra le erbe.
</p>
<p>
— Karaval!... Son morto!...
</p>
<p>
— Ed io invece sono vivo, — urlò Tabriz, alzandosi.
</p>
<p>
Da abilissimo cavaliere, nel momento in cui il suo persiano
riceveva la scarica in mezzo al ventre, aveva allargate le gambe
e abbandonate le staffe, sicchè era caduto molto più lontano senza
rimanere sotto l'animale.
</p>
<p>
Intanto un uomo si era alzato fra le erbe e si era dato a fuga
precipitosa. Era Karaval.
</p>
<p>
Il bandito non aveva avuto il tempo di montare a cavallo e
contando sulla propria agilità e credendo di sfuggire meglio ai
<span class="pagenum" id="Page_263">[263]</span>
colpi dei suoi nemici e di nascondersi, al momento opportuno, fra
le erbe, aveva preferito giuocare di gambe.
</p>
<p>
Tabriz lo aveva però scorto e quantunque non avesse preso con
sè nessun archibugio, si era slanciato risolutamente sulle sue tracce,
contando sul proprio <i>kangiarro</i>.
</p>
<p>
Hossein si era provato a sua volta ad inseguirlo, però non
aveva percorsi dieci passi che si era sentito scaraventare in aria.
</p>
<p>
Il suo cavallo aveva urtato in qualche ostacolo, probabilmente
contro qualche fune tesa fra le erbe, ed era caduto sbalzando di
sella il cavaliere.
</p>
<p>
Quel capitombolo non poteva avere tristi conseguenze fra quelle
masse erbose alte un paio di metri.
</p>
<p>
Tabriz intanto continuava ad inseguire accanitamente Karaval,
urlando senza posa:
</p>
<p>
— Fermati, birbante, o ti spaccherò il cranio! È Tabriz che
ti dà la caccia, il gigante!...
</p>
<p>
Mi basta un pugno per accopparti!...&nbsp;—
</p>
<p>
Il bandito, pazzo di terrore, continuava a scappare, sbuffando
come una foca. Aveva le ali ai piedi e pareva che avesse ritrovata
l'agilità dei suoi vent'anni.
</p>
<p>
Tabriz però non lo lasciava e colle sue lunghe gambe e i suoi
slanci di cavallo selvaggio guadagnava sempre più.
</p>
<p>
Ad un tratto il bandito incespicò e cadde. Tabriz d'un colpo gli
fu addosso afferrandolo pel collo e sollevandolo come un fantoccio.
</p>
<p>
— Sei preso, miserabile! — urlò.
</p>
<p>
— Grazia! — rantolò il miserabile che non osava più dibattersi.
</p>
<p>
— Sì grazia, se parlerai. Dammi intanto il tuo kangiarro e
anche il tuo archibugio, che vale in questo momento meno d'un
bastone e aspettiamo il padrone.
</p>
<p>
— Il signor Hossein?
</p>
<p>
— Come! — urlò Tabriz stringendolo con maggior violenza,
fino a fargli uscire la lingua d'un buon palmo. — Tu lo conosci?...
Ah!... Ti sei tradito!... Il nipote del beg non si era ingannato.
</p>
<p>
— Grazia... mi strangoli.
</p>
<p>
— Non ora, — rispose il gigante, allargando il pugno.
</p>
<p>
— È necessario che tu parli prima, furfante.&nbsp;—
</p>
<p>
Gli tolse il <i>kangiarro</i>, ed il fucile lo depose dinanzi a sè, sull'erba,
dicendogli con voce minacciosa:
</p>
<p>
— Un moto, una parola e ti accoppo con un pugno, e bada
<span class="pagenum" id="Page_264">[264]</span>
che con un pugno io un giorno ho ammazzato un cammello. Mi hai
capito?
</p>
<p>
— Non sono sordo, signor Tabriz, — rispose Karaval con voce
tremante.
</p>
<p>
Una voce in quel momento si alzò fra le erbe!
</p>
<p>
— L'hai preso?&nbsp;—
</p>
<p>
Era Hossein che si avanzava conducendo per la briglia il proprio
cavallo, non che i due dei banditi.
</p>
<p>
— È in mia mano, signore — rispose il gigante — e non mi
scapperà più, te l'assicuro.&nbsp;—
</p>
<p>
Hossein legò i tre cavalli insieme, li fece coricare fra le erbe,
poi impugnato il kangiarro si precipitò come una belva addosso
a Karaval. Una collera terribile avvampava nei suoi occhi.
</p>
<p>
— Miserabile! — urlò. — La morte causata da un colpo d'arma
bianca sarebbe troppo dolce per te, come sarebbero pure troppo
dolci le più atroci torture.
</p>
<p>
— Grazia, signore, — balbettò Karaval che tremava come se
avesse la febbre. — Io non ho agito per mio conto.
</p>
<p>
— Che cosa vuoi dire? — chiese Hossein stupito.
</p>
<p>
— Che se fosse stato in me non vi avrei tradito. D'altronde,
voi, mi dovreste un po' di riconoscenza, perchè senza di me, voi
non sareste mai usciti vivi dalla steppa della fame.
</p>
<p>
— Questo briccone è più furbo del diavolo, — mormorò Tabriz.
</p>
<p>
— Per conto di chi hai agito? — chiese Hossein che aveva
alzata la terribile lama sulla testa del bandito. — Del capo delle
Aquile?
</p>
<p>
— No, signore. Dopo che Talmà fu liberata da vostro cugino
Abei, io non l'ho più riveduto, quindi egli ignorava che voi foste
ancora vivi.
</p>
<p>
— Di chi dunque?&nbsp;—
</p>
<p>
Il bandito ebbe una lunga esitazione.
</p>
<p>
— Parla o ti faccio arrostire a lento fuoco.
</p>
<p>
— Di vostro cugino.
</p>
<p>
— D'Abei! — ruggì Hossein.
</p>
<p>
— Sì, m'aveva preso ai suoi servizi onde tornassi a Kitab a
cercare i vostri cadaveri.
</p>
<p>
— Per quale motivo?
</p>
<p>
— Per assicurarsi se voi, signore, eravate proprio morto.
</p>
<p>
— Ah!... Canaglia!... Anche quello voleva!
</p>
<p>
<span class="pagenum" id="Page_267">[267]</span>
</p>
<p>
— Come avrebbe potuto sposare Talmà? Ci voleva qualcuno
che testimoniasse la vostra morte.
</p>
<p>
— L'infame!...
</p>
<p>
— Una parola, padrone, — disse Tabriz.
</p>
<p>
Poi rivolgendosi verso il bandito:
</p>
<p>
— Tu sai chi è stato a colpirci a tradimento con due colpi
di pistola, mentre noi facevamo fronte ai moscoviti.
</p>
<p>
— Sì: mi hanno detto che è stato Abei.
</p>
<p>
— Hai udito, signore?
</p>
<p>
— Sì, — rispose Hossein coi denti stretti. — Quell'infame voleva
la mia fidanzata e anche la mia vita.
</p>
<p>
Prosegui: che ordini ti aveva dato mio cugino quando tu tornasti
a Kitab?
</p>
<p>
— Di riportare nella steppa i vostri cadaveri, se l'avessi potuto.
</p>
<p>
— E se ci aveste trovati solamente feriti?
</p>
<p>
— Di perdervi a qualunque costo e di consegnarvi all'Emiro,
avendoti egli messo, nella fascia, dei documenti compromettenti.
</p>
<p>
— Vedi, padrone, che io non mi ero ingannato, — disse Tabriz.
</p>
<p>
Hossein stette qualche minuto silenzioso, poi volgendosi verso
il bandito che si teneva le mani sul capo come per difenderlo da
qualche colpo di kangiarro, gli disse:
</p>
<p>
— Sarei nel mio diritto di ucciderti, invece io ti farò dono
della vita, ad una condizione.&nbsp;—
</p>
<p>
Tabriz fece una smorfia e scosse il capo, come se fosse poco
contento di quelle parole.
</p>
<p>
— Parla, mio signore, — disse Karaval, respirando a pieni
polmoni.
</p>
<p>
— Che tu deponga dinanzi al <i>beg</i>, mio zio, di quale infame
missione ti ha incaricato mio cugino.
</p>
<p>
— Sono pronto a farlo.
</p>
<p>
— Tabriz, lega le braccia a quest'uomo e mettilo in sella.
</p>
<p>
— Partiamo?
</p>
<p>
— Subito: ho sete di vendetta.
</p>
<p>
— Ecco la fine della tragedia, — mormorò il gigante.
</p>
<p>
Legò poi solidamente le braccia al bandito, lo pose su uno
dei tre cavalli e ripartirono a piccolo trotto attraverso la steppa
sconfinata.
</p>
<div class="chapter">
<p>
<span class="pagenum" id="Page_268">[268]</span>
</p>
<h2 id="cap12-2">CAPITOLO XII.
<span class="smaller">La giustizia del “beg„.</span></h2>
</div>
<p>
Giah-Aghà, il formidabile <i>beg</i> della steppa turchestana, seduto
sui cuscini di seta che contornavano la sua spaziosa e ricca tenda,
innalzata di fronte alla casa della bella Talmà, fumava silenziosamente
il suo <i>narghileh</i> come era sua abitudine.
</p>
<p>
I servi entravano ed uscivano per portare i suoi ordini ai conduttori
delle innumerevoli mandrie di cammelli, di montoni e di
cavalli che pascolavano nelle ubertose steppe dei Sarti, dove l'erba
cresceva gigante.
</p>
<p>
Eppure il <i>beg</i> quella sera non appariva tranquillo come il solito.
Di quando in quando, come se presentisse che qualche cosa
di tragico e di terribile dovesse accadere, s'alzava a sedere,
respingendo quasi con rabbia il bocchino d'ambra del suo cannello
e come se l'essenza di rose, mescolata nella bottiglia dorata, avesse
perduto improvvisamente il suo delizioso profumo.
</p>
<p>
I suoi occhi, sempre vividi e nerissimi, malgrado l'età, si fissavano
sui quattro falchi di Abei, che squittivano sui loro bastoni
in croce.
</p>
<p>
Al di fuori forti raffiche si succedevano sbattendo vivamente
il feltro grossolano della tenda, impenetrabile alla pioggia.
</p>
<p>
Già due volte aveva ricaricato il caminetto del suo narghileh,
quando i due cani di guardia mandarono un lunghissimo ululato,
che aveva qualche cosa di lugubre.
</p>
<p>
— Karon, — disse il <i>beg</i>, staccando il bocchino d'ambra e
gettando in aria un ultimo getto di fumo, — chi si avvicina?
</p>
<p>
— I nostri uomini, signore, che accampano all'aperto, nulla
hanno avvertito; i cani avranno fiutato qualche animale, — rispose
Karon.
</p>
<p>
— No, — disse il <i>beg</i>. — Non urlerebbero così! E poi a quest'ora
si sarebbero slanciati sulla steppa. Va' a vedere.&nbsp;—
</p>
<p>
Il servo, che era una specie di maggiordomo, che aveva preso
il posto di Tabriz, uscì dalla tenda e dopo d'aver interrogato i
guardiani dei cammelli, dei montoni e dei cavalli, si avanzò risolutamente
attraverso le alte erbe, quantunque fosse sicuro che i
cani ed anche il <i>beg</i> si fossero ingannati.
</p>
<p>
Aveva percorso un tre o quattrocento passi, quando i suoi
<span class="pagenum" id="Page_269">[269]</span>
orecchi furono colpiti da un galoppo precipitoso, che pareva prodotto
da più cavalli.
</p>
<p>
Temendo che qualche banda di briganti fosse per irrompere
sull'accampamento, tornò rapidamente nella tenda del <i>beg</i>, informandolo
di quanto aveva udito.
</p>
<p>
— Che sia Abei che ritorna dalla casa di Talmà? — chiese
il vecchio.
</p>
<p>
— Non si fa mai accompagnare, <i>beg</i>, — rispose il maggiordomo. — Egli
non ha bisogno d'alcuna scorta e poi i cani lo conoscono
troppo bene, per abbaiare in quel modo.&nbsp;—
</p>
<p>
In quel momento si udirono i guardiani del bestiame a gridare:
</p>
<p>
— Chi vive?...&nbsp;—
</p>
<p>
Una voce formidabile che parve un colpo di tuono, si alzò
fra le tenebre:
</p>
<p>
— Cerchiamo il beg Giah-Aghà, nostro signore!&nbsp;—
</p>
<p>
Pochi minuti dopo, tre cavalli neri, coperti di schiuma e montati
da tre uomini, giungevano dinanzi alla tenda del beg, gridando:
</p>
<p>
— Largo agli amici!&nbsp;—
</p>
<p>
Giah-Aghà aveva lasciato cadere il cannello del narghileh e
si era fatto pallidissimo, esclamando:
</p>
<p>
— Che i morti ritornino o che i miei orecchi troppo vecchi
si siano ingannati?
</p>
<p>
— T'inganni, zio, solo i vivi ritornano, — rispose una voce.
</p>
<p>
Un uomo è comparso sulla porta della tenda, esponendosi alla
luce che proiettava la lampada sospesa al di sopra della pietra che
teneva ferma l'ossatura.
</p>
<p>
Il <i>beg</i> mandò un urlò:
</p>
<p>
— Hossein!
</p>
<p>
— Sì, zio, sì padre, — rispose il giovane, che era pallido come
uno spettro. — Sono io che vengo a reclamare giustizia al beg
della steppa turchestana.&nbsp;—
</p>
<p>
Giah-Aghà era rimasto immobile, come se fosse stato fulminato.
</p>
<p>
— Hossein! — balbettò.
</p>
<p>
— E ci... sono anch'io, padrone, — disse Tabriz, avanzandosi
ed entrando nel raggio proiettato dalla lampada. — Ed anch'io
non sono un morto!&nbsp;—
</p>
<p>
Con uno scatto improvviso, che un giovane di vent'anni gli
avrebbe invidiato, il <i>beg</i> si alzò.
</p>
<p>
<span class="pagenum" id="Page_270">[270]</span>
</p>
<p>
— Hossein!... — ripetè per la terza volta. — Tabriz! Da dove
venite voi? Da questo o dall'altro mondo?
</p>
<p>
— No, padre, — rispose Hossein; — da questo mondo, poichè
non siamo morti come ti aveva fatto credere mio cugino. Le
sue palle non ci hanno uccisi.&nbsp;—
</p>
<p>
Il vecchio <i>beg</i> fece un salto innanzi, cogli occhi in fiamme, il
volto trasfigurato.
</p>
<p>
— Hossein! — gridò, — che cosa dici tu?
</p>
<p>
— Dico che mio cugino ha fatto fuoco su di me e su Tabriz
a tradimento, per ucciderci, mentre noi stavamo combattendo disperatamente
contro i moscoviti che assalivano Kitab: dico e accuso
mio cugino di aver assoldate le <i>Aquile</i> della steppa per rapirmi
Talmà; dico e accuso mio cugino di aver nascosti nella mia
fascia dei documenti compromettenti, per farmi fucilare dai russi
o dai soldati dell'Emiro e di aver cercato più tardi di farci assassinare
una seconda volta.
</p>
<p>
Padre: vendetta, vendetta! È tuo nipote che la chiede al beg
della steppa turchestana!&nbsp;—
</p>
<p>
Tabriz a sua volta si era fatto innanzi, dicendo con voce solenne.
</p>
<p>
— Ed io confermo, padrone, tutte le accuse di tuo nipote e ti
porto un altro testimonio, l'uomo pagato che doveva assassinarci
una seconda volta.
</p>
<p>
Karaval! Fatti innanzi!&nbsp;—
</p>
<p>
Il bandito, che fino allora si era tenuto nell'ombra, s'avanzò
verso il centro della tenda.
</p>
<p>
— Parla tu! — gridarono ad una voce Hossein e Tabriz.
</p>
<p>
— Tuttociò che ti hanno narrato questi uomini, o <i>beg</i>, è vero
e lo giuro su Maometto e su Alì, — disse il miserabile. — Io
sono stato assoldato da tuo nipote Abei, per assassinarli nel caso
che i due colpi di pistola non li avessero finiti o di consegnarli
all'Emiro di Bukara.
</p>
<p>
Abei mi ha dato cento <i>tomani</i>, da dividerli con un mio compagno,
che Tabriz ha ucciso nella steppa.
</p>
<p>
Fa' portare qui il Corano ed io giurerò, se vuoi, sul libro sacro.&nbsp;—
</p>
<p>
Un grido rauco, che rassomigliava all'urlo strozzato d'una belva
in furore, era sfuggito dalle labbra del <i>beg</i>.
</p>
<p>
— Basta, — disse. — Ho troppe prove. D'altronde dubitava.&nbsp;—
</p>
<p>
Poi, slanciandosi verso Hossein e serrandoselo con frenesia fra
le braccia, gli disse:
</p>
<p>
<span class="pagenum" id="Page_271">[271]</span>
</p>
<p>
— Allah sia ringraziato! Tu avrai giustizia!&nbsp;—
</p>
<p>
Con un gesto maestoso si volse verso il maggiordomo che stava
fermo sulla porta della tenda, dicendogli:
</p>
<p>
— Recati subito alla casa di Talmà e fa' venire qui immediatamente
Abei.
</p>
<p>
— È inutile, signore, — rispose il maggiordomo. — Odo il galoppo
del suo cavallo.
</p>
<p>
— Hossein, Tabriz e anche tu, brigante, uscite e non entrate
se non quando Abei sarà qui.
</p>
<p>
— Una domanda, padre, — disse Hossein.
</p>
<p>
— Parla.
</p>
<p>
— L'ha sposata Abei?
</p>
<p>
— No: non gliel'ho permesso, perchè io non ho avuto la prova
della tua morte.
</p>
<p>
— Grazie, padre.
</p>
<p>
— Uscite!&nbsp;—
</p>
<p>
Si riadagiò sul cuscino di seta, riaccese il <i>narghileh</i>, con una
calma più apparente che reale, poi fece scorrere con una feroce
voluttà la sua famosa scimitarra di Damasco entro la guaina di
marocchino laminato d'oro.
</p>
<p>
— La giustizia del <i>beg</i> sarà tremenda come un colpo di tuono, — mormorò.
</p>
<p>
Il galoppo d'un cavallo si udiva in quel momento distintamente.
</p>
<p>
Un terribile sorriso comparve sulle labbra del fiero <i>beg</i>.
</p>
<p>
— Eccolo! — mormorò.
</p>
<p>
Il cavallo si era fermato dinanzi alla vasta tenda ed un giovane,
vestito tutto di seta bianca, ricamata in oro, con bottoni di
turchese, era entrato, dicendo:
</p>
<p>
— Buona sera, padre.&nbsp;—
</p>
<p>
Era Abei.
</p>
<p>
Giah-Aghà piegò appena il capo e staccando dalle labbra il bocchino,
chiese quasi con noncuranza:
</p>
<p>
— Come sta Talmà?
</p>
<p>
— Piange sempre, padre, — rispose il giovane, con voce irata. — Pare
che non sia capace di dimenticare quel povero Hossein.
</p>
<p>
— Forse dubiterà che sia morto, — disse il <i>beg</i>, con sottile
ironia.
</p>
<p>
— L'ho veduto io a cadere sotto il piombo dei moscoviti, insieme
con Tabriz. Che cosa spera ancora?
</p>
<p>
<span class="pagenum" id="Page_272">[272]</span>
</p>
<p>
— Sei ben sicuro che siano morti? — chiese il beg con voce
fremente.
</p>
<p>
— Dubitereste, padre? — chiese Abei, impallidendo.
</p>
<p>
— Accostati ed ascoltami.&nbsp;—
</p>
<p>
Abei era diventato livido ed inquieto, tuttavia obbedì e si avvicinò
al vecchio <i>beg</i>.
</p>
<p>
— Voltati indietro, ora, — disse Giah Aghà.
</p>
<p>
Abei guardò con ispavento il vecchio, nei cui occhi balenava
una fiamma terribile.
</p>
<p>
— Padre! — esclamò con angoscia.
</p>
<p>
— Voltati! — urlò il <i>beg</i>.&nbsp;—
</p>
<p>
Abei girò il capo e mandò un grido.
</p>
<p>
Hussein, Tabriz e Karaval erano comparsi improvvisamente
sulla porta della tenda.
</p>
<p>
— Li vedi? — ruggì il <i>beg</i>.
</p>
<p>
Con un rapido gesto sfoderò la scimitarra di Damasco. Un lampo
brillò in aria ed Abei cadde colla testa quasi staccata dal busto.
</p>
<p>
— Ecco la vendetta del <i>beg</i> della steppa turchestana, — esclamo
Giah-Aghà, con voce tuonante. — Hossein, sei vendicato.&nbsp;—
</p>
<p>
Karaval, spaventato, si era slanciato fuori dalla tenda, fuggendo
a tutte gambe, temendo di subire l'egual sorte. Tabriz che lo teneva
già d'occhio gli aveva tenuto dietro.
</p>
<p>
Due spari rimbombarono quasi subito, seguiti da un grido, poi il
gigante ricomparve, tenendo in pugno due pistole ancora fumanti.
</p>
<p>
— Padrone, — disse, accostandosi a Hossein, che guardava
con terrore il cadavere d'Abei, — tu avevi promessa salva la vita
al bandito, ma io non avevo giurato nè su Maometto, nè su Alì, e
l'ho ammazzato. Dei traditori ve ne sono perfino troppi nella steppa.
</p>
<p>
Anche il vecchio <i>beg</i> guardava il corpo di Abei; quando l'ultimo
fremito cessò, alzò gli occhi verso Hossein e gli disse con
voce pacata:
</p>
<p>
— Giustizia è fatta. Prendi il mio miglior cavallo e recati da
Talmà che da tanti giorni ti piange.&nbsp;—
</p>
<p>
Poi, volgendosi verso Tabriz, che pareva aspettasse qualche
ordine:
</p>
<p>
— Seppellisci nella steppa quest'uomo, — gli disse, additandogli
Abei. — Non è mio nipote.... è un miserabile. Va'!... Portalo
via!...&nbsp;—
</p>
<div class="somm">
<p>
<span class="pagenum" id="Page_273">[273]</span>
</p>
<h2><a id="indice" href="#indfront">
INDICE</a></h2>
<table class="indice" summary="">
 <tr>
  <td colspan="3" class="center">PARTE PRIMA.</td>
 </tr>
 <tr>
  <td>&nbsp;</td>
 </tr>
 <tr>
  <td>Capitolo</td> <td>&nbsp;</td> <td>pag.</td>
 </tr>
 <tr>
  <td>&nbsp;</td>
 </tr>
 <tr>
  <td>I</td> <td>Un supplizio spaventevole</td> <td class="pag"><a href="#cap1">3</a></td>
 </tr>
 <tr>
  <td>II</td> <td>La tenda del «beg</td> <td class="pag"><a href="#cap2">12</a></td>
 </tr>
 <tr>
  <td>III</td> <td>Il «mestvire</td> <td class="pag"><a href="#cap3">22</a></td>
 </tr>
 <tr>
  <td>IV</td> <td>L'assassinio</td> <td class="pag"><a href="#cap4">28</a></td>
 </tr>
 <tr>
  <td>V</td> <td>Attraverso la steppa</td> <td class="pag"><a href="#cap5">37</a></td>
 </tr>
 <tr>
  <td>VI</td> <td>Talmà la bella</td> <td class="pag"><a href="#cap6">45</a></td>
 </tr>
 <tr>
  <td>VII</td> <td>La scomparsa di Abei Dullah</td> <td class="pag"><a href="#cap7">55</a></td>
 </tr>
 <tr>
  <td>VIII</td> <td>La steppa turcomanna</td> <td class="pag"><a href="#cap8">62</a></td>
 </tr>
 <tr>
  <td>IX</td> <td>Il colpo di testa delle Aquile</td> <td class="pag"><a href="#cap9">74</a></td>
 </tr>
 <tr>
  <td>X</td> <td>Hossein alla riscossa</td> <td class="pag"><a href="#cap10">85</a></td>
 </tr>
 <tr>
  <td>XI</td> <td>Il campo degli Illiati</td> <td class="pag"><a href="#cap11">94</a></td>
 </tr>
 <tr>
  <td>XII</td> <td>Il traditore</td> <td class="pag"><a href="#cap12">105</a></td>
 </tr>
 <tr>
  <td>XIII</td> <td>Kitab</td> <td class="pag"><a href="#cap13">115</a></td>
 </tr>
 <tr>
  <td>XIV</td> <td>I fanatici del Turchestan</td> <td class="pag"><a href="#cap14">121</a></td>
 </tr>
 <tr>
  <td>XV</td> <td>L'assalto di Kitab</td> <td class="pag"><a href="#cap15">134</a></td>
 </tr>
 <tr>
  <td>XVI</td> <td>Il rifugio dei banditi</td> <td class="pag"><a href="#cap16">144</a></td>
 </tr>
 <tr>
  <td>&nbsp;</td>
 </tr>
 <tr>
  <td colspan="3" class="center">PARTE SECONDA.</td>
 </tr>
 <tr>
  <td>&nbsp;</td>
 </tr>
 <tr>
  <td>Capitolo</td> <td>&nbsp;</td> <td>&nbsp;</td>
 </tr>
 <tr>
  <td>&nbsp;</td>
 </tr>
 <tr>
  <td>I</td> <td>I prigionieri</td> <td class="pag"><a href="#cap1-2">155</a></td>
 </tr>
 <tr>
  <td>II</td> <td>Il tradimento d'Abei</td> <td class="pag"><a href="#cap2-2">165</a></td>
 </tr>
 <tr>
  <td>III</td> <td>Le spie di Abei</td> <td class="pag"><a href="#cap3-2">173</a></td>
 </tr>
 <tr>
  <td>IV</td> <td>La burana</td> <td class="pag"><a href="#cap4-2">186</a></td>
 </tr>
 <tr>
  <td>V</td> <td>L'Oasi</td> <td class="pag"><a href="#cap5-2">196</a></td>
 </tr>
 <tr>
  <td>VI</td> <td>Il Loutis</td> <td class="pag"><a href="#cap6-2">203</a></td>
 </tr>
 <tr>
  <td>VII</td> <td>Nella steppa della fame</td> <td class="pag"><a href="#cap7-2">215</a></td>
 </tr>
 <tr>
  <td>VIII</td> <td>L'attacco dei leoni</td> <td class="pag"><a href="#cap8-2">224</a></td>
 </tr>
 <tr>
  <td>IX</td> <td>Fra l'acqua e il petrolio</td> <td class="pag"><a href="#cap9-2">235</a></td>
 </tr>
 <tr>
  <td>X</td> <td>L'assedio</td> <td class="pag"><a href="#cap10-2">245</a></td>
 </tr>
 <tr>
  <td>XI</td> <td>La sconfitta degli usbeki</td> <td class="pag"><a href="#cap11-2">253</a></td>
 </tr>
 <tr>
  <td>XII</td> <td>La giustizia del «beg</td> <td class="pag"><a href="#cap12-2">268</a></td>
 </tr>
</table>
<hr />
</div>
<div class="footnotes">
<h2>
NOTE:
</h2>
<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span>Il tomano vale 11 lire e 60 cent.</p>
</div>
<div class="footnote" id="note2">
<p><span class="label"><a href="#tag2">2</a>.&nbsp;&nbsp;</span>Suonatori ed insieme narratori di leggende turchestane.</p>
</div>
<div class="footnote" id="note3">
<p><span class="label"><a href="#tag3">3</a>.&nbsp;&nbsp;</span>Capo d'una tribù con titolo principesco.</p>
</div>
<div class="footnote" id="note4">
<p><span class="label"><a href="#tag4">4</a>.&nbsp;&nbsp;</span>Vecchi.</p>
</div>
<div class="footnote" id="note5">
<p><span class="label"><a href="#tag5">5</a>.&nbsp;&nbsp;</span>Prete mussulmano.</p>
</div>
<div class="footnote" id="note6">
<p><span class="label"><a href="#tag6">6</a>.&nbsp;&nbsp;</span>Guarda!... Guarda.</p>
</div>
<div class="footnote" id="note7">
<p><span class="label"><a href="#tag7">7</a>.&nbsp;&nbsp;</span>Monete di rame che valgono un po' più di cinque centesimi.</p>
</div>
<div class="footnote" id="note8">
<p><span class="label"><a href="#tag8">8</a>.&nbsp;&nbsp;</span>Questa setta che pretendeva di armonizzare la religione mussulmana colle idee
moderne, era stato fondata da Mullah Alì che fu uno dei seguaci che uccise, nell'aprile
del 1904, lo sciah di Persia Nasser-el-Din, con un colpo di pistola.</p>
</div>
<div class="footnote" id="note9">
<p><span class="label"><a href="#tag9">9</a>.&nbsp;&nbsp;</span>Mostratori di scimmie.</p>
</div>
</div>
<div class="tnote">
<p class="tntitle">
Nota del Trascrittore
</p>
<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>
<p>
Le illustrazioni della versione originale non sono state incluse in questo ebook.
</p>
<p class="covernote">
Copertina elaborata dal trascrittore e posta nel pubblico dominio.
</p>
</div>







<pre>





End of Project Gutenberg's Le Aquile della Steppa, by Emilio Salgari

*** END OF THIS PROJECT GUTENBERG EBOOK LE AQUILE DELLA STEPPA ***

***** This file should be named 64062-h.htm or 64062-h.zip *****
This and all associated files of various formats will be found in:
        http://www.gutenberg.org/6/4/0/6/64062/

Produced by Barbara Magni and the Online Distributed
Proofreading Team at http://www.pgdp.net (This file was
produced from images made available by The Internet Archive)

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org



Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
